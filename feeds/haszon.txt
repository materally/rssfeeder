[{"author":"Haszon","title":"Nem a méhek bűne, egyre többen ragadnak bele a mézbotrányba","url":"https://haszon.hu/megkeresni/fogyasztovedelem/meheszet-mez-hamisitas","categories":["Méhészet","Hamisítvány","Botrány","Vizsgálat","Büntetés","Bírság","Méz"],"date":"Tue, 14 Dec 2021 19:20:00 +0000","content":"A közelmúltban bebizonyosodott, hogy a Spanyolországból induló mézhamisítási botrány elérte hazánkat is. A Nébih több terméket is visszavolt az üzletláncok polcairól. Most újabb fejezetéhez érkezett a ragacsos történet.\n\nBotrány a méz hazai piacán\n\nNovemberben derült ki, hogy a legnagyobb hazai mézértékesítő, Klenáncz József akácméz áron árult nem akácmézet. A Nébih is megállapította a jogsértést, ezért három termékét is kivonta a forgalomból. Emellett büntetést is kiszabott a gyártóra. A bírság pontos mértékét a Nébih ugyan nem árulta el, annyit azonban közölt róla, hogy meghaladta a 2,5 millió forintot – írja a 24.hu.\nAz említett termékek egyébként a Tesco, a CBA, a Spar, az Auchan és a Metro kínálatában is szerepeltek. A hírportál ezért felkereste az említett üzletláncokat, hogy megtudja, mennyit adtak el az érintett termékekből, valamint forgalmaznak-e még Klenáncz-termékeket.\nVálaszt a Tescótól és a Spártól kaptak, azonban nem tudtak adatot szolgáltatni az eladott mennyiségről. Az viszont tény, hogy a facélia méz – mellyel Klenáncz kereskedett – és az akácméz felvásárlási ára között komoly különbség van – írja a portál. \nForrásaik szerint az akácméz nagykereskedelmi ára kilónként 1300–1500 forint között mozog, amíg az akác 2200–2300 forintba kerül. Ez mintegy 800 forint extra profitot jelenthet kilónként.\nA cikk azt is megjegyzi, hogy valószínűleg nem jelentett komoly problémát kifizetnie a vállalkozónak a büntetést, hiszen a +Dick Kereskedelmi Kft.-jének (ezzel a cégével nyolc magyarországi CBA-üzlet tulajdonosa) tavaly 1 milliárd 825 millió forint volt a bevétele, az adózás előtti eredménye pedig 73 millió forintot tett ki.\nA Spar és a Tesco azonban még forgalmazza azokat a Klenáncz-mézeket, amelyeket nem vont be a Nébih. Leállították azonban a termékei további rendelését, valamint a Spar belső vizsgálatot indított az ügyben.\nA nemzetközi botrány\n\nA Haszon.hu is írt róla a közelmúltban, hogy hamisított méz lehet forgalomban hazánkban. Az Országos Magyar Méhészeti Egyesület (OMME) közölte ugyanis, hogy uniós, vagy néha magyar címke alatt kerülhetett forgalomba olcsó, gyenge minőségű kínai méz. A botrány eredetileg Spanyolországban robbant ki, ahol számos esetben uniós, román mézként értékesítik az olcsó és silány minőségű kínai importot.\n„A világ leghitványabb és legolcsóbb mézeit más eredet feltüntetésével értékesítik. Önmagában – a kereskedelmi láncok és fogyasztók tiltakozása miatt – eladhatatlan mézek eredetét eltüntetik és „eladhatóbb” eredetet tüntetnek fel a címkén”\n- áll a OMME honlapján.\nAz egyesület a tájékoztatója arra is kitér, hogy idehaza magyar zászlóval díszített címkével, „EU-országokból és EU-n kívüli országokból” eredetmegjelöléssel is forgalmaznak teljes egészében kínai mézet. Az egyesület vizsgálatokat kezdeményezett az ügyben.\nSpanyolországban kezdődött\n\nSpanyolország az Unió legnagyobb méztermelő országa, mégis jelentős a portugál és kínai mézimportja. 2015-ben például Spanyolország közel 18 000 tonna mézet hozott be Kínából, tavaly Portugáliából pedig több mint 6000 tonnát. Az olcsó, gyengébb minőségű Kínából származó méz 2021 év elején azonban gyakorlatilag eltűnt a spanyol boltok polcairól, de megjelentek helyettük az uniós román méz.\nA Romániából érkező méz ára a spanyol piacon 1,62 euró/kg, a Kínából származó pedig 1,27 euró/kg, ami a legolcsóbb a világon. Egy tonna méz esetében ez igen jelentős, 350 euró különbséget jelent. Az érdekvédők gyanúja szerint ez a méz kínai méz lehet, csak átcímkézik románná. Előfordulhat szerintük az is, hogy a méz ugyan részben kínai, de román mézzel keverik, esetleg a spanyol mézet keverik kínai mézzel Portugálián vagy Románián keresztük és spanyol mézként kínálják, így verik át a fogyasztókat. A legszomorúbb azonban az a dologban, hogy ez a trükk nem is illegális.\nAz európai és nemzeti jogszabályok számos kiskaput és párhuzamos rendelkezést tartalmaznak, amelyek szélesre tárják az ajtót az ilyen gyakorlatok előtt. Van egy irányelv, két európai rendelet, egy útmutató az alkalmazásukhoz, egy vámkódex, valamint egy tavaly kiadott spanyol királyi rendelet. Ha a román mézet 51 százalékban kínai mézzel keverik, a kapott terméket román méznek nevezhetik\n– áll már az Agrokép.hu cikkében. A mézben lévő pollenszemcsék vizsgálatával azonban meg lehet állapítani a termék származási helyét. Most ezen dolgoznak a szakemberek."},{"author":"Haszon","title":"Hogyan lesz itt jövőre lekvár, pálinka? Gondban a gyümölcstermesztők","url":"https://haszon.hu/haszonagrar/novenytermesztes/palinka-gyumolcs-2656026021","categories":["Gyümölcstermesztés","Gyümölcs","Gondok","Aszály","Fagykár","Klímaváltozás"],"date":"Tue, 14 Dec 2021 18:17:01 +0000","content":"Kivételesen nehéz helyzetbe került a hazai és az európai zöldség- és gyümölcságazat. Jelentős költségnövekedés sújtja a termelőket, ami a termékek piaci árában is meglátszik. Jövőre azonban érkezhet némi segítség az Unió és a kormányok részéről.\n\n\n\n\nBajban a hazai zöldség- és gyümölcságazat\n\nBizonytalanság és problémák sora jellemzi manapság a magyar zöldség- és gyümölcságazatot. Egyebek között a növényvédő szerek és a műtrágya ára is hatalmasat nőtt, valamint a földgáz és az elektromos áram költsége is kétszámjegyű növekedést mutat. A drágulások a termelők mellett a feldolgozóipart is érintik. Emellett például a rossz időjárás - csak az idén - 20-60 százalékos terméscsökkenést okozott a gyümölcságazatban.\n„A kilogrammonkénti önköltség növekedésébe mindezeken túlmenően még belejátszanak a termésveszteségek is, hiszen nem mindegy, hogy az adott hektáronkénti költségre mekkora termés esik. A tavaszi fagyok, illetve a nyári hőség és aszály miatt a betakarítható termésmennyiség a legtöbb ágazatban csökkent – ágazattól függően 10-50% közötti mértékben –, ami szintén jelentős önköltség emelkedést indukál” \n– nyilatkozta Apáti Ferenc, a FruitVeB Magyar Zöldség-Gyümölcs Szakmaközi Szervezet és Terméktanács (FruitVeB) elnöke az Agrárszektor.hu-nak.\nA FruitVeB elnöke arról is beszélt, hogy a hazai zöldség-gyümölcs ágazat mintegy 30-40 növényfaj termelését fedi le, melyek különböző „technológiai és gazdasági jellemzőkkel” bírnak. Ebből kifolyólag nagyon eltérő, hogy melyik növény esetében mekkora drágulást generált az inputanyagok árának a növekedése, azonban átlagosan 5-15 százalék közötti áremelkedésről beszélhetünk.\nNem túl fényes jövő\n\nA szakember arról is beszámolt, hogy a FruitVeb a közelmúltban készített egy felmérést a zöldségek és gyümölcsök feldolgozóiparának néhány szereplőjével. Egyebek között arról is kérdezték őket, hogy mekkora költségnövekedésre számítanak „2021-ről 2022-re”. A megkérdezettek ebben az időintervallumban 73 százalékos növekedést várnak a gáz árában, valamint 89 százalékos emelkedést az elektromos energia tekintetében.\nApáti Ferenc kitért arra is, hogy az építőiparban jelentkező drágulás is jelentősen sújtja a mezőgazdaságot és az élelmiszeripart, hiszen sokakat beruházás-fejlesztés közben ért a változás. A szakember szerint ez beruházásonként 30-50 százalékos plusz költséget jelenthetett, az eredetileg kalkulálttal szemben.\nEmellett az FruitVeb elnöke említést tett a munkabérek 10-15 százalékos emelkedéséről is.\nAz előbb felsoroltakkal együtt így körülbelül 10-25 százalék közé tehető a gazdák költségnövekedése egyetlen év alatt. \nAz elnök azt is megemlítette, hogy az extra költségeket a piac csak részben képes tolerálni. A kisebb, alacsonyabb technológiai színvonalú vállalkozások vannak jelenleg a legnagyobb veszélyben, azonban a fejlettebb, tőkeerősebb nagy cégek sem tudják ezeket a költségeket sokáig finanszírozni. A legnagyobb problémát a vállalkozások számra azonban még mindig a nem megfelelő időjárás és a munkaerőhiány jelentheti 2022-ben.\nPróbál segíteni az Unió\n\nA mezőgazdaság és az élelmiszeripar imént felsorolt problémái azonban nem csak a magyar gazdaságot érintik, hanem az legtöbb uniós országban nehézségeket okoz. Ezért az Unió pénzügyminiszterei december elején új ÁFA-direktívát fogadtak el. Ez uniós szinten lehetővé tenné, hogy a tagállamok jelentősen - bizonyos esetekben akár nulla százalékra - csökkentsék egyes termékek forgalmi adóját. A direktívát azonban még el kell fogadni ehhez az Európai Parlamentnek és a Bizottságnak is – írja a FruitVeb.hu.\nAmennyiben ez megtörténik, akár a zöldségek és gyümölcsök ÁFA-kulcsa is nulla százalékra csökkenthet a tagállamokban már 2022 első felében. Az pedig ezen termékek árcsökkenéséhez is vezethet az üzletek polcain és a piacokon."},{"author":"Haszon","title":"Sokmilliárd euró várja, hogy munkára fogják","url":"https://haszon.hu/megduplazni/palyazat/tobb-ezer-milliard-euro-varja-az-unioban-hogy-kifizessek","categories":["Európai unió","Támogatás","Pályázat","Fejlődés","Fejlesztés"],"date":"Tue, 14 Dec 2021 17:26:00 +0000","content":"Nagyszabású terveket fogalmazott meg a Régiók Európai Bizottsága a legutóbbi, plenáris ülésén. A kis- és középvállalkozások támogatása mellett előmozdítanák az Unió digitalizációját is. Emellett fontos statisztikát közöltek a  pályázati forrásokról. \n\n\nJobban támogatnák a kis- és középvállalkozásokat az Unió\n\nAz uniós kis- és középvállalkozások megerősítését is kitűzte céljául a Régiók Európai Bizottsága a „tisztességes és egyenlő” versenyfeltételek megteremtése érdekében a legutóbbi plenáris ülésén Brüsszelben. A szükséges intézkedéseket részben a világjárvány okozta negatív gazdasági hatásokkal indokolták.\nA Régiók Európai Bizottsága egyebek között kiemelte, hogy átlátható állami támogatási szabályokra van szükség ahhoz, hogy elkerüljék az erőforrások egyenlőtlen és nem hatékony elosztását. A helyi és regionális vezetők emellett szorgalmaznák a közvetlen finanszírozás arányának csökkentését, mert az szerintük „mesterségesen megzavarhatja a piaci kapcsolatokat”.\nKülön figyelmet szentelnének például a vállalkozások innovatív megoldásaira, a zöld technológiák fejlesztésére és a fenntartható munkahelyteremtés támogatására. Egyúttal úgy vélik, hogy a kis- és középvállalkozásokat segíteniük kell az európai intézményeknek a külföldi piacokon is – írja a Hellovidék.hu\nDigitális fejlődés\n\nAz Európai Bizottság (EB) emellett felszólította a tagállamokat, hogy egyebek között technológiák átadásával segítsék a kevésbé fejlett régiókat. Kiemelték, hogy a fogyasztók sokszor korlátozottan férnek hozzá fontos online információkhoz.\nAz EB szerint emellett a fogyasztók nem tudják megfelelően „ellenőrizni” saját adataikat a digitális világban, ami adatvédelmi kockázatokat jelent. Emellett átalakítanák a digitális tér „monopolisztikus struktúráját”, amely illegális versenyelőnyhöz juttathatja a kiemelt helyzetben lévő cégeket.\nSok pénz vár arra, hogy dolgozni kezdjen\n\nAz uniós források kifizetése kapcsán is közzétettek egy felmérést. Ez azt mutatja, hogy a 27 tagállam számára a 2020. március közepe és december vége közötti időszakban jóváhagyott 2,96 billió eurós támogatásból mintegy 544 milliárd eurót költöttek el ténylegesen. Abszolút értékben kifejezve Franciaország a teljes kifizetett támogatás több mint egynegyedét (155,36 milliárd euró) kapta meg; ezután következik Olaszország 19,8 százalékkal (107,9 milliárd euró); Németország 19,1 százalékkal (104,25 milliárd euró) és Spanyolország 16,7 százalékkal (90,8 milliárd euró).\nNézzük az arányokat a tagállamok saját GDP-jéhez viszonyítva :\n\nSpanyolországban (7,3 százalék);\nFranciaországban (6,4 százalék),\nOlaszországban (6,0 százalék),\nGörögországban (4,4 százalék),\nMáltán (3,9 százalék),\nMagyarországon (3,7 százalék),\nPortugáliában (3,6 százalék),\nLengyelországban (3,6 százalék),\nCipruson (3,5 százalék).\n\nFontos megjegyezni, hogy a statisztikához a tagállamok által küldött előzetes adatokat vették számításba."},{"author":"Haszon","title":"Mozgó, kilazult fogak, pont az ünnepek előtt? Van megoldás!","url":"https://haszon.hu/megorizni/lifestyle/fogaszat-egeszsegugy","categories":["Egészségügy","Egészség","Fogászat","Szájápolás","Betegség","Megelőzés"],"date":"Tue, 14 Dec 2021 17:01:04 +0000","content":"Sajnos hazánkban is természetes jelenségnek számít a fogágy gyulladása miatt kialakuló fogvesztés, és még mindig sokan gondolják úgy, hogy ez elkerülhetetlen. Pedig ez csupán tévhit: megfelelő kezeléssel a már mozgó fogak egy nagy része megmenthető, és akár életünk végéig is megőrizhetjük a fogainkat. \n\nA fog mozgathatóságának első számú oka a fogágybetegség\n\nBár a fogak kilazulását okozhatja éjszakai fogcsikorgatás, szorítás, vagy valamilyen egyéb betegség miatti csontpusztulás, leggyakrabban mégsem ezek állnak a háttérben. Az igazi probléma a szinte népbetegségnek számító fogágybetegség, amiről sokan még csak nem is hallottak.  A fogágybetegség legtöbbször évek vagy évtizedek alatt, alattomosan alakul ki, így bizonyos korai, gyors lefolyású eseteket kivéve legkorábban a 40-es évek elejére vezet érzékelhető tünetekhez. Első tünete az ínyvérzés és az íny gyulladása, amit a legtöbben nem is vesznek komolyan. A kezeletlen ínygyulladás és a szájüregi baktériumflóra megváltozása hosszú távon az íny visszahúzódásához, a fogakat tartó csontszövet gyulladásához, és lassú pusztulásához vezet. Végül a fogak instabillá válnak, ha pedig nem történik kezelés, a beteg elveszíti őket.\n\n\nEgy mozgó fog mindig rendszerszintű problémára utal\n\nJellemzően az elülső fogak lazulnak ki könnyebben, ami érthető, hiszen ezeket csak egyetlen gyökér tartja. Jó hír viszont, hogy éppen ezért előbb fény derül a problémára és nagyobb az esély a fog megmentésére. A több gyökerű őrlők viszont már csak akkor kezdenek el mozogni, ha a csontvesztés igen jelentős - ilyenkor már alig van lehetőség a fog megőrzésére.\nSzintén fontos tudnivaló, hogy már egyetlen mozgó fog is azt jelzi, hogy súlyos probléma van: bár tüneteket még nem feltétlenül tapasztal a beteg, de általában már a szomszédos fogak is érintettek. Nagyon lényeges tehát, hogy a kezelés minél előbb megkezdődjön. Arra viszont fel kell készülni, hogy a kezelés hónapokon át tart, és később sem szabad elhanyagolni a rendszeres fogászati kontrollokat, fenntartó kezeléseket.\n Enyhébb esetben műtétre sincs szükség\nA kezelés első lépésének célja, hogy lecsökkentsék a kórokozó baktériumok mennyiségét a szájüregben, és visszaálljon egy egészséges szájüregi baktériumflóra. Ehhez először fogkőeltávolítást kell végezni, mind az íny feletti, mind az íny alatti részeken. Ha pedig már megkezdődött az íny alatti tasakképződés, akkor a tasakokat ki kell tisztítani, mivel itt különösen kedvezőek a körülmények a kórokozók további szaporodásának. Súlyos esetben antibiotikumos kezelés is szükséges lehet, illetve előfordul, hogy a mozgó fogat tehermentesíteni kell a tömések, fogpótlások beállításával. \nAz első lépés után nagyjából 2 hónap várakozási idő következik, amikor rendkívül fontos, hogy a beteg pontosan betartsa a rendelőben kapott utasításokat, és körültekintően ápolja a fogait és fogközöket. Szerencsés esetben 2 hónap elteltével az íny újra letapad, létrejön egy szinte teljesen gyógyult, erős, gyulladásmentes szövet, amely képes stabilizálni a fogakat.\nSúlyos esetben is van remény\nHa a fenti lépések nem hoznak kielégítő eredményt, akkor a műtéti beavatkozás még mindig segíthet. Ilyenkor egy aprócska területet tárnak fel, és nagyító alatt végzik a beavatkozást. A műtét célja, hogy eltávolítsák az addig nem hozzáférhető területeken maradt baktériumokat, és szükség esetén csontpótlást végezzenek.\nA kezelés alatt és a műtét után kiegészítő kezelésként alkalmazhatnak úgynevezett sínezést is. Ez azt jelenti, hogy speciális, fém vagy üvegszál erősítésű tömőanyaggal, vagy porcelán leplezésű híd készítésével egymáshoz rögzítik a fogakat, amelyek ilyen módon stabilizálják egymást. A sínezés külső szemlélő számára nem látható. \nA gyógyulás a műtét után általában 6-9 hónapot vesz igénybe, ezután a fogak újra stabillá válhatnak, a környező szövetek gyulladása pedig megszűnhet. De ekkor sem szabad elhanyagolni az utókezelést: a fogak egy életen át tartó megőrzéséhez 3-6 havonta fogászati kontrollra és fogkőleszedésre van szükség. \n\n\nNe csak\nakkor menjünk fogorvoshoz, ha már baj van! \n\nSajnos Magyarországon is az a tendencia, hogy csak akkor megyünk fogorvoshoz, ha már valamilyen panaszunk van. Pedig a fogászati betegségek nagy része megelőzhető lenne a rendszeres fogászati kontrollal és fogkőleszedéssel. Ráadásul a beavatkozások ma már fájdalommentesen végezhetőek, így többé nem kell félni a fogorvostól, és hosszú távon a pénztárcánkat is kíméljük, ha rendszeresen meglátogatjuk a rendelőt.\nA cikk Dr. Molnár Bálint, a Semmelweis Egyetem Parodontológiai Klinikájának docense és a Dentpoint Implantológiai és Parodontológiai Centrum vezetőjének szakmai támogatásával készült."},{"author":"Haszon","title":"A fő ellenség az infláció, ismét kamatot emelt a jegybank","url":"https://haszon.hu/megorizni/makrogazdasag/inflacio-kamatemeles-jegybank","categories":["Infláció","Pénzromlás","Jegybank","Mnb","Kamatemelés"],"date":"Tue, 14 Dec 2021 16:19:19 +0000","content":"A Magyar Nemzeti Bank Monetáris Tanácsa 30 bázisponttal 2,4 százalékra emelte a jegybanki alapkamatot, és 80 bázisponttal 2,4 százalékra az egynapos betét kamatát; az egynapos és az egyhetes fedezett hitel kamata 30 bázisponttal emelkedett 4,4 százalékra.\n\nAz első kommentek\n\nRegős Gábor, a Századvég Gazdaságkutató makrogazdasági üzletágvezetője az MTI-nek küldött kommentárjában kiemelte, a jegybank a várakozásoknak megfelelően tovább szigorított a monetáris kondíciókon, bár az alapkamatot tekintve ennek mértéke minimálisan kisebb volt a vártnál. Suppan Gergely, a Takarékbank vezető elemzője, valamint az Equilor Befektetési Zrt. elemzése szintén arra mutatott rá, hogy a várakozásoknak megfelelően emelt alapkamatot a jegybank, de annak mértéke kissé elmaradt a 2,5 százalékos elemzői konszenzustól.\nAz elhúzódó inflációs nyomás hosszú alapkamat-emeléseket indokol, tovább folytatódik a kamatemelések sorozata 2022-ben is\n - mondta Virág Barnabás, a Magyar Nemzeti Bank (MNB) alelnöke a kamatdöntést követő online háttérbeszélgetésen kedden. Hozzátette: az új szakaszban meghatározó az egyhetes betéti eszköz kamata, az egyhetes betéti rátában bekövetkező lépések tartósan beépülnek.\nA tanács értékelése szerint a „fő ellenség” változatlanul az infláció, középtávon a legfontosabb az inflációs várakozások lehorgonyzása az inflációs céllal összhangban.\nA jegybank lezárta a válságkezelő eszközök kivezetését, így befejezteaz állampapír-vásárlási programot - közölte. Az MNB nem vásárol újabb vállalati kötvényeket, decemberben lezárja a növekedési kötvényprogramot is (Nkp).\nFriss prognózis\n\nA jegybank 5,1 százalékra emelte idei inflációs prognózisát, továbbá csökkentette GDP-várakozását 6,3-6,5 százalékra legfrissebb Inflációs jelentésének kedden közölt főbb számai szerint.\n Az előző, szeptemberi Inflációs jelentésben 4,6-4,7 százalékos idei infláció és 6,5-7,0 százalékos GDP-várakozás szerepelt.\nAz MNB továbbra is azzal számol, hogy a fogyasztói árak emelkedése 2022-től csökkenésnek indul, az infláció jövőre 4,7-5,1 százalék, 2023-ban és 2024-ben 2,5-3,5 százalék lehet a legújabb előrejelzés szerint."},{"author":"Haszon","title":"Tudod, mikor küldték a világ első SMS-ét? Most sokat érhet","url":"https://haszon.hu/megorizni/vilag/arveres-2656026362","categories":["Sms","Értékesítés","Árverés","Aukció","Bevétel","Segítség"],"date":"Tue, 14 Dec 2021 15:18:04 +0000","content":"A Vodafone digitális műtárgyként árverésre bocsátja a világ első SMS-ét. Az üzenetet 1992. december 3-án továbbították a Vodafone hálózatán keresztül, és a Vodafone alkalmazottja, Richard Jarvis fogadta egy karácsonyi bulin. Az üzenet 15 betűből állt: Merry Christmas, azaz Boldog karácsonyt! \n\nA részletek\n\nAz SMS-t nem helyettesíthető tokenként (non-fungible token, NFT) árverezik el a franciaországi Aguttes aukciósház által szervezett árverésen. A vevő, aki Ether kriptopénzzel fizethet, kizárólagos tulajdonjogot szerez a világ első SMS-ét továbbító eredeti kommunikációs protokoll részletes és egyedi másolatára. Az online árverésre 2021. december 21-én kerül sor. A Vodafone a digitális műtárgy értékesítéséből származó bevételt az ENSZ Menekültügyi Főbiztosságának, az UNHCR-nak ajánlja fel az otthonuk elhagyására kényszerülő emberek támogatására.\nEzzel az aukcióval két évszázad úttörő szellemét egyesítjük. A világ első SMS-ét örökítjük meg blokkláncban, és az arról szóló jó hírt nem helyettesíthető tokenként (non-fungible token, NFT) hirdetjük meg árverésen, hogy az értékesítésből befolyó összeggel társadalmunk egyik legégetőbb kihívására megoldást kereső szervezetet támogathassunk\n – mondta Amanda Nelson, a Vodafone Magyarország vezérigazgatója. \nA rövid szöveges üzenet közel három évtizeddel ezelőtti továbbítása meghatározó pillanat volt a mobilkommunikációs technológia történetében. 1999-ben, hét évvel azután, hogy sor került az első SMS továbbítására a Vodafone hálózatán keresztül, lehetővé vált a szöveges üzenetek több hálózaton keresztüli küldése, ami felgyorsította használatukat és népszerűségüket. Ma már világszerte emberek milliárdjai küldenek üdvözleteket karácsony, újév és sok más ünnep alkalmából, szöveges üzenetek, videók, hangüzenetek és emojik formájában. \nAz SMS-alapú múltból az NFT-re épülő jövő felé\n\nAz 1990-es évekre és a 2000-es évek elejére nagyon népszerűvé vált az SMS, napjainkban pedig hasonló népszerűségnek örvend a blokklánc-technológia. Világunk a digitális technológiák által meghatározott új korszakba lépett, melyben az internet és az online alkalmazások folyamatosan és egyre gyorsabb ütemben fejlődnek.\nAz elmúlt 12 hónapban áttörést sikerült elérni a blokkláncokban generált és tárolt ‘nem helyettesíthető tokenek’ tekintetében. Ezek a tokenek a tulajdonjog egyedi és meghamisíthatatlan igazolásaiként szolgálnak, amelyek digitálisan bizonyítják egy adott eszköz tulajdonjogát. A felhasználási lehetőségek például a digitális műtárgyak és gyűjtemények tulajdonjogától kezdve egészen az online játékokhoz és webdomainekhez tartozó virtuális tárgyakig terjednek.\nA ‘non-fungible’ kifejezés magyarul: ‘nem helyettesíthető’, ami azt jelenti, hogy az NFT-k megváltoztathatatlanul és egyértelműen bizonyítani képesek például egy eszköz tulajdonjogát és az ahhoz kapcsolódó szavazati jogokat. Az NFT tulajdonosa a saját blokklánc-pénztárcájában tárolja - ami gyakorlatilag egy digitális pénztárca.\nÍgy zajlik az árverés\nA folyamatban az ‘első SMS’ egyedi darabként kerül értékesítésre. Az exkluzív egyedi NFT (1/1 Edition) garantálja az első SMS eredeti kommunikációs protokolljának egyedi, részletes másolatának tulajdonjogát. Az árverést 2021. december 21-én Párizsban az Aguttes, Franciaország első független aukciósháza rendezi meg. Az elsősorban a nemzetközi műtárgy- és luxuspiacon aktív aukciósház a világ minden tájáról vár licitálókat az értékesítésre."},{"author":"Haszon","title":"A Time szerint 2021-ben az év embere nem más, mint…","url":"https://haszon.hu/megorizni/vilag/elon-musk-ev-embere","categories":["Elon musk","Karikó katalin","Az év embere","Time magazin","Simone biles","Olivia rodrigo","Spacex","Tesla","Nasa"],"date":"Tue, 14 Dec 2021 14:44:01 +0000","content":"…Elon Musk.\nŰrbáró, influenszer, úttörő\n\nElon Musk (@elonmusk) is TIME's 2021 Person of the Year #TIMEPOY https://t.co/8Y5BhIldNs pic.twitter.com/B6h6rndjIh\n— TIME (@TIME) December 13, 2021\n \nA Time magazin idén a Tesla elektromos autógyártó vezérigazgatóját, a SpaceX űrvállalat alapítóját, a Neuralink neurotechnológiai cég társalapítóját, a The Boring Company alagútfúró vállalat alapítóját, a világ leggazdagabb emberét, Elon Musk-ot választotta az év emberének. Minden bizonnyal meg lehet kérdőjelezni a Time döntését, de inkább nézzük meg Musk idei érdemeit.\nA Tesla piaci értéke egy rendkívül sikeres év után átlépte az ezer milliárd dolláros álomhatárt, ezzel a világ legértékesebb autómárkájává vált. Perspektívába helyezve a Ford és a General Motors már akkor sem tudná lenyomni a villanyautók királyát, ha egy vállalattá olvadnának össze. \nNem mehetünk el szó nélkül az űrvállalata mellett sem. A SpaceX több sikeres küldetést is végrehajtott a NASA-val, civileket juttatott az űrbe, asztronautákat szállított a Nemzetközi Űrállomásra, fekete lyukakat és szupernóva-maradványokat kémlelő eszközöket állított keringési pályára, valamint folyamatosan bővíti a Starlink műholdkonstellációt, amely a világ minden pontjára eljuttatja az internetet. \nMusk a közelmúltban bejelentette, hogy a Neuralink szakértőinek jóvoltából jövőre emberekbe is beültethetik az első agyi chipeket. Ezek súlyos gerincvelő-sérüléssel élő, mozgáskorlátozott emberek életét változtathatják meg. A Neuralink a nemrég közzétett egy videót, amelyen egy majom a cég eszközét használva az agyhullámaival irányított egy videójátékot. Musk elmondta, hogy a technológia tökéletesen és biztonságosan működik majmoknál. Az emberi alkalmazás előtt természetesen temérdek tesztet és finomhangolást végeznek el a chipeken. \nMindezek mellett a Saturday Night Live amerikai szórakoztató műsorban házigazdaként, műsorvezetőként tűnt fel, Twitteren több mint 66 millió főt számláló követői bázist épített fel, bejegyzéseivel pedig többször is felborította a tőzsdét és a kriptovaluták világát. Arról nem is beszélve, hogy vagyona rövid időre meghaladta a 300 milliárd dollárt. A történelem során előtte ez még senkinek nem sikerült.\nMagyar siker\n\nVaccine scientists are TIME's 2021 Heroes of the Year #TIMEPOY https://t.co/8qAiVzxRPP pic.twitter.com/pxee2faWdL\n— TIME (@TIME) December 13, 2021\n \nA magazin annak ítéli oda az Év Embere díjat, aki a vizsgált időszakban a legnagyobb mértékben befolyásolta a híreket és az életünket, akár rossz, akár jó értelemben.\nAz egzisztenciális krízis megoldásainak megalkotásáért, a technológiai titánok korának lehetőségeinek és veszélyeinek megtestesítéséért, a társadalom legmerészebb és legdiszruptívabb átalakulásainak ösztönzéséért Elon Musk kapja a TIME 2021 Év Embere díjat\n-mondta a magazin főszerkesztője, Edward Felsenthal.\nA Time az „Év Hősei” kategóriában Karikó Katalint is díjazta az mRNS-vakcinák és a koronavírussal kapcsolatos kutatómunkában részt vevő kollégáival, Drew Weissman-nal, Barney Graham-mel és Kizzmekia Corbett-el egyetemben. A négy kutató a hősök kategória címlapjára is felkerült. \nAz év előadja Olivia Rodrigo lett, míg az év sportolója díjat Simone Biles négyszeres olimpiai bajnok amerikai tornásznőnek ítélték oda."},{"author":"Haszon","title":"Parragh odaszúrt egyet Matolcsynak, de a kormányt megdicsérte","url":"https://haszon.hu/megkeresni/munka/minimalber-inflacio","categories":["Mkik","Infláció","Árfolyam","Minimálbér","Minimálbér emelés","Mnb"],"date":"Tue, 14 Dec 2021 13:22:00 +0000","content":"Az olcsó munkaerő többé nem versenyképességi előny, oktatni, képezni kell, és tovább emelni a béreket – mondta a VG-nek Parragh László, a Magyar Kereskedelmi és Iparkamara elnöke, aki szerint a gyenge forint és a magas infláció is elkerülhető lett volna.\n\n  Ami megtörtént, és ami nem\n\nAmit lehetett, azt a kormány megtette a járvány gazdasági hatásainak enyhítésére, a pénzügypolitika és a költségvetési politika stabilitást, válságállóságot kölcsönzött ebben a turbulens időszakban a magyar gazdaságnak, közben ráadásul a befektetésorientáltságot is sikerült erősíteni, miután a külföldi működőtőke-befektetések bevonzásában emeltük a csapásszámot. Az utóbbi jórészt a proaktív külgazdasági tárca érdeme, mondta az MKIK elnöke. \nEzzel szemben úgy látom, a Magyar Nemzeti Bank jóval hatékonyabb eszközökkel is előrukkolhatott volna. A fékeket behúzva a forintot például meg lehetett volna fogni a 360-as szinten, ami után egy jól időzített kötvénykibocsátás érdemben javíthatta volna az ország pozícióit. Azaz egy csapásra előnyt kovácsolhattunk volna a hátrányból, de nem tettük. Az inflációval hasonló a helyzet, már az októberi pénzromlás 6,5 százalékos mértéke is messzire vezetett, amire jött a novemberi 7,4 százalékos adat. Már jóval korábban be lehetett volna avatkozni\n- mondta az MKIK elnöke\nA minimálbérről\n\nErősen kifeszített a piac, a legnagyobb gond pedig még mindig az, hogy a munkaerőt nem fizetjük meg. A rendszerváltás óta magunkkal hurcolt rossz beidegződésként továbbra is pusztán költségelemként tekintünk a bérezésre, miközben az egy gazdaságpolitikai tétel. Magyarul, még feljebb kellene tornászni a béreket, különben az infláció jóformán felzabálja a fizetések emelését.\n- mondta az MKIK elnöke, hozzátéve\nKonkrét összeget szándékosan nem mondok, de a reálinfláció plusz 2-3 százalékos további emelés akár azonnal indokolt lenne. Ki is lehetne gazdálkodni, még akkor is, ha akár 10-11 százalékról beszélnénk.\nParragh László azt is kifejtette, oktatni kell, képezni, nyomni felfelé a béreket, és még akkor sem jön haza mindenki, aki ma egy másik országban keresi a kenyerét, de ha tovább nő az életszínvonal, az elvándorlás legalább megállítható. Ezekre a hosszú távú tervekre akkor is alapértékként kell tekinteni, ha még a közeljövő is tartogathat meglepetéseket: ki tudja például, hány Covid-hullám jön még? A magunk részéről egyelőre annyit tehetünk, hogy az oltási hajlandóságban rálépünk a gázpedálra: nem jó szívvel, de a kamara is erősíti a kötelező oltást a munkáltatói oldalon."},{"author":"Haszon","title":"Horror áron mérik a diót, mi lesz a karácsonyi bejglivel?","url":"https://haszon.hu/haszonagrar/novenytermesztes/gyenge-a-diotermes-lesz-eleg-a-karacsonyi-bejglihez","categories":["Dió","Mezőgazdaság","Ellátási lánc","Drágulás","Áremelkedés"],"date":"Tue, 14 Dec 2021 12:27:00 +0000","content":"Problémák jelentkeztek a dió hazai és nemzetközi piacán egyaránt. Amíg itthon kártevők pusztítják a termést és teszik egyre bizonytalanabbá a karácsonyi bejglit az ünnepi asztalokon, addig a globális piacok szállítmányozási gondokkal küzdenek. \n\n\nGondok a nemzetközi dió-kereskedelemben\n\nA napokban a dió globális kereskedelmét érintő problémáról számolt be a gcaptain.com. A kaliforniai dióipar 2021 szeptemberében és októberében 47 százalékkal kevesebb héjas- és 16 százalékkal kevesebb héj nélküli diót exportált, mint az előző évben – állt a California Walnut Board jelentésében.\nAz Amerikai Egyesült Államokban nyugati partvidékének mezőgazdasági termelői a diófélék fő nemzetközi beszállítói közé tartoznak. A globális ellátási láncok problémái – ezen belül a kikötők zsúfoltsága – miatt az idei áru azonban az USA-ban vesztegel, és csak jókora késéssel érkezhet meg a megrendelőkhöz. \nA portál példaként említ egy Sacramento melletti diócsomagolót, ahol körülbelül 10 millió dollár értékű (több mint 3 milliárd forint) frissen tisztított és héj nélküli dió rekedt. A készletek egyik célállomása Európa lett volna a karácsonyi szezonra, a másik részét pedig Ázsiában használták volna fel az újévi ünnepség alkalmából készülő süteményekhez.\nAz USA problémája a spanyolok szerencséje lehet\n\nAz amerikai szállítmányozási nehézségek azonban kedvezően hathatnak az elsősorban az uniós piacon érdekelt spanyolok forgalmára. A fruitveb.hu számolt be róla hogy az ibériai ország diófaültetvényeinek mérete az elmúlt bő másfél évtizedben megduplázódott: napjainkban mintegy 14000 hektárt tesz ki.\n„Az utóbbi években számottevően bővült a termőterület, az új ültetvények között néhány 500 hektárosnál nagyobbat is találunk. Ezek az ültetvények 4-5 éven belül termőre fordulnak, ezért a spanyol diótermesztés volumene jelentősen növekedni fog”\n– mondta Francisco Caballero, a spanyol dió termelésének és marketingjének erősítésével foglalkozó Nueces de España elnöke.\nA spanyol dió az utóbbi években azonban kevésbé fogyott, és a tavalyi termésből is bőven maradt raktáron. A visszaesést a spanyolok a COVID-19 miatti logisztikai nehézségekkel magyarázzák. \nAz ibériai szakember emellett nehézségeket lát a nemzetközi piacon is, hiszen árban biztosan nem tudják felvenni a versenyt a hagyományosan nagy termelő országokkal, mint amilyen az USA és Chile. A kontinensek közötti kereskedelmi fennakadások azonban reménysugarat jelenthetnek a számukra, hiszen csökkenhet az olcsó amerikai dió jelenléte az ünnepekkor Európában. Előnyük származhat abból is, hogy a spanyol dió jelentős részét organikus termékként (biodió) tudják értékesíteni.\n„Szerencsénk, hogy a dió megfelelő körülmények között akár egy évig is eltárolható, így más termékekhez képest több időnk van értékesíteni és piaci réseket keresni. Reménykeltő továbbá, hogy a diófák termőidőszaka 40-50 év, és a fogyasztás világszerte növekvő trendet mutat” \n– bizakodott Francisco Caballero.\nÉs mi a helyzet a magyar dióval?\n\nA világ nagy diótermelő országaiban felmerülő kereskedelmi nehézségek a hazai diópiacot is érintik. Emellett azonban számos más befolyásoló tényező is szerepet játszik a magyar piacon. A dió termelői idehaza évek óta gondokkal küzdenek. A kaotikus időjárás mellett az úgynevezett dióburok-fúrólégy és az almamoly is károsítja a termést. A kártevők tavaly például a tolnai diótermés 70-80 százalékát vitték el. Emiatt a dió ára évről-évre emelkedik. A napokban például a hazai I. osztályú dióbél kilójáért 3500-4000 forint között kértek a Budapesti Nagybani Piacon. Két évvel korábban azonban 2600-3000 forint között lehetett kapni ebben az időszakban ugyanott.\nA hazai diótermő területek több mint harmada Szabolcs-Szatmár-Bereg megyében van. Ott tavaly 3792 hektáron termesztettek diót. Számottevő még a termesztés Borsod-Abaúj-Zemplén és Somogy megyékben, 871 és 646 hektárral. A Központi Statisztikai Hivatal adatai szerint Magyarországon a diótermés az 1990-es évek közepén 3 ezer tonna körül mozgott, majd az elmúlt évek telepítéseinek köszönhetően 2019-ben 6,8 ezer tonnát ért el – írja a HelloVidék.hu.\nA héjas magyar dió külkereskedelmi mérlege egyébként pozitív. Az export volumene ugyan - 2019-hez képest - 78 százalékkal 297 tonnára esett a tavalyi év első 11 hónapjában, az import még így is jóval kevesebb, mintegy 21 tonna. Igaz, egy évvel korábban, ugyanebben az időszakban, még csak 19 tonna volt.\nA dióbél kapcsán azonban közel sem ilyen pozitív a hazai külkereskedelmi mérleg. A kivitele 24 százalékkal 444,8 tonnára nőtt (értéke 53 százalékkal 841 millió forintra emelkedett) az említett időszakban, azonban a behozatalunk is növekedett 66 százalékkal, 933,8 tonnára.\nKijelenthető, hogy idén a hazai üzletekben és piacokon dióból valószínűleg nem lesz hiány az ünnepekkor. Azonban annak, aki idén is ragaszkodik a hagyományos diós bejglihez a karácsonyi asztalon, jóval mélyebben a zsebébe kell nyúlnia, mint az elmúlt években bármikor."},{"author":"Haszon","title":"Bíróság mondta ki, hogy ingázásnak számít az út a hálóból az íróasztalig","url":"https://haszon.hu/megorizni/biztositas/home-office-biztositas","categories":["Home office","Baleset","Biztosítás","Bíróság"],"date":"Tue, 14 Dec 2021 11:38:00 +0000","content":"Egy német  bíróság kimondta, hogy bizonyos esetekben az otthoni munkavégzés során elszenvedett sérülések munkahelyi balesetnek számítanak.\n\n\nAz első fecske?\n\nAz elmúlt hónapokban az európai döntéshozók kiemelt figyelmet fordítottak a koronavírus miatt home office-ra átálló munkavállalók jogaira, pontosabban azok hiányára. Egy német területi értékesítési vezető ügye most fordulópontot jelenthet a nagyobb védelemért küzdő munkavállalók számára.\nA neve elhallgatását kérő férfi ügye 2018-ban indult, amikor otthoni munkavégzése során megcsúszott a lépcsőn, és eltörte a hátát. A munkáltató biztosítója úgy ítélte meg, hogy nem jogosult a cég által nyújtott balesetbiztosításra. A férfi ezért keresetet nyújtott be a vállalat ellen, amit egy alacsonyabb szintű bíróság első nekifutásra elutasított. \nA sértett fellebbezése után végül a fellebviteli bíróüság kimondta, hogy mivel a férfit akkor érte a baleset, amikor reggel a hálószobájából az otthoni irodájába, az íróasztalához sétált, ezért jogosult a balesetbiztosításra. A szóban forgó utat munkaútnak, munkahelyi ingázásnak minősítette a bíróság.\nHa a biztosított tevékenységet a biztosított munkavállaló háztartásában vagy más helyen végzik, a biztosítási fedezet ugyanolyan mértékben jár, mint amikor a tevékenységet a társaság telephelyén végzik\n-olvasható az ítéletben.\nÚj idők, új dalok\n\nNémetország mellett számos más ország is lépéseket tett a saját otthonukban dolgozó munkavállalók védelméért.\nOktóberben Portugália új munkaügyi törvényeket fogadott el, amelyek megtiltották a főnököknek, hogy munkaidőn kívül kapcsolatba lépjenek az alkalmazottakkal. A modern szabályok arra is kötelezték a munkáltatókat, hogy járuljanak hozzá dolgozóik otthoni munkavégzése során felmerülő többletköltségeihez, például az internet előfizetésekhez és a rezsihez.\nJanuárban az Európai Parlament törvényhozói is megszavazták a „lecsatlakozás jogáról” szóló törvény előterjesztését, amely lehetővé tenné a munkavállalók számára, hogy a nap végén kikapcsolhassák munkahelyi eszközeiket. A szabályt az unió összes tagállamára kiterjesztenék. A parlament álláspontja szerint a folyamatos rendelkezésre állás kultúrája a depresszió, a szorongás és a kiégés melegágya. Ezt orvosolandó uniós minimumkövetelményekre van szükség a távmunka szabályozásához, amelyek garantálják, hogy a munkavállalókat ne érje hátrány."},{"author":"Haszon","title":"Lenyomjuk a Nyugatot, kitömjük az e-kereskedők zsebét karácsonyra","url":"https://haszon.hu/megorizni/piacok/e-kereskedelem-rekord","categories":["E-kereskedelem","Online kereskedelem","Bevásárlás","Ünnepek","Rekord"],"date":"Tue, 14 Dec 2021 10:32:00 +0000","content":"Történelmi csúcson zárt a hazai e-kereskedelmi forgalom a Black Friday hetében. Az internetes vásárlások száma 22%-kal, az árbevétel 5%-kal haladta meg az előző évi eredményeket – derül ki a Growww Digital elemzéséből. A szakértők szerint a napokban csúcsosodó karácsonyi forgalom hasonlóan kedvezően alakul, várhatóan rekordévet zár az e-kereskedelem.\n\nErős a verseny\n\nA Google Ads költések azt mutatják, hogy erősebb a verseny, mint valaha: a Black Friday hetében és az azt követő Cyber héten átlagosan 40%-kal nőtt a hazai e-kereskedők Google Ads költése az előző év azonos időszakához képest\n – mondta Szabó László, a Growww Digital online-növekedési szakértője, hozzátéve, hogy a Black Friday e-kereskedelmi adatai különösen annak tükrében jelentősek, hogy 2020-ban 45%-kal emelkedett az online vásárlások száma az azt megelőző évhez képest, ami a koronavírus miatti lezárásoknak tulajdonítható.\nCélegyenesben az e-kereskedelem\nMinden jel szerint a Black Fridayhoz hasonlóan erős lesz a karácsony is. A magyarországi Facebook-mobilitási adatokból kitűnik, hogy szeptember óta folyamatosan, tíz hét alatt majdnem 20%-kal csökken a mobilitás, az emberek egyre inkább otthon maradtak. Az elmúlt csaknem két év adatai alapján a mobilitás csökkenésével egy időben nő az online vásárlások száma. Minél kevesebbet mozognak az emberek, annál többet rendelnek online.\nA trendet erősíti, hogy a kevésbé előre gondolkodó, vagy kevésbé árérzékeny vásárlók nem feltétlenül a Black Friday alatt rendelik meg az ajándékokat, ami karácsonyig egy nagyobb keresleti hullámot jelent. \nRekord Black Friday, rekordkarácsony, rekordév\n\nAz adatok azt mutatják, hogy ezek a változások tartósak, az online vásárlás a mindennapok részévé vált. És ez nem csak a webshopokat érinti kedvezően. Nagyon sok új szereplő lépett piacra. A fizikai bolttal rendelkező kereskedők közül sokan álltak át a hibrid működésre, és működtetnek webshopot is.\nA Growww Digital becslése szerint az e-kereskedelem növekedése 20–25% lesz 2021-ben. A szektor múlt évi 45%-os bővülése után ez kiugró eredmény. Hasonló növekedési ütem jellemzi a közép-kelet-európai régió országait is. 2019-hez képest, két év alatt több mint másfélszeresére bővült az e-kereskedelem a közép-kelet-európai régióban, miközben Nyugat-Európában 10% alatt maradt az e-kereskedelem növekedése. E növekedési ütem teszi a régiónkat Európa legnagyobb növekedési potenciállal rendelkező e-kereskedelmi piacává."},{"author":"Haszon","title":"2000 éves műalkotás döntött meg egy évtizedes rekordot","url":"https://haszon.hu/megorizni/vilag/rekord-arveres-romai-szobor","categories":["Árverés","Aukció","Rekord","Ókori róma","Műalkotás","Hamilton aphrodité"],"date":"Tue, 14 Dec 2021 09:38:00 +0000","content":"A Shoteby’s aukciós ház egy igazi ritkaságot, egy ókori római szobrot bocsátott árverésre a közelmúltban. A klasszikus szobrászat rég elveszettnek hitt mesterműve nemcsak az állapota, hanem a piaci értéke miatt is figyelemreméltó, az árverésen ugyanis rekord született.\n\n\nA szépség és a szerelem\n\n  \n \n  \n \n\n\n \n\n\n \nA bejegyzés megtekintése az Instagramon\n\n \n \n \n \n\n \n \n\n \n \n \n\n \n \n \n\nSotheby's (@sothebys) által megosztott bejegyzés\n\n \n24,6 millió dollárért, átszámítva közel nyolcmilliárd forintért kelt el a Hamilton Aphrodité nevű ókori római márványszobor a Sotheby's aukciós ház árverésén. A műalkotásért kifizetett végső összeg a 2,7 millió dolláros alsó becsérték kilencszerese volt. A Shoteby’s szerint ezzel rekordot állítottak fel, mivel ókori márványszoborért még sohasem fizettek ekkora összeget-írja a Hamu és Gyémánt a RobbReportra hivatkozva.\nA történelmi jelentőségű műalkotás az évezredek során többször is gazdát cserélt. A Kr. u. 1. vagy 2. századból származó márványszobor korábban Hamilton 8. hercegének skóciai birtokán, a Hamilton-palotában állt, ahol 144 éven át őrizték. \n1920-ban a londoni Spink and Son kereskedőkhöz került, akik William Randolph Hearst amerikai kiadómágnásnak adták el Aphroditét. Hearst a szobrot a művészeti gyűjteménye nagy részével együtt egy ötemeletes bronxi raktárban tárolta. 1949-ben egy New York-i műkereskedő vásárolta meg az alkotást, amit a londoni árverés előtt ekkor láttak utoljára.\nSzép, szép, de…\n\nBár a Hamilton Aphrodité megdöntötte a 2010-ben felállított 23,8 millió dolláros rekordárat, a trónfosztás „csak” a márványszobrok kategóriájában jött össze. A RobbReport emlékeztet, hogy 2007 decemberében 57,2 millió dollárért, azaz nagyjából 18,6 milliárd forintért kelt el egy időszámításunk előtti 3000-ből származó, mészkőből készült oroszlánfigura."},{"author":"Haszon","title":"Jól lehet keresni azzal, ha valaki kínai csecsemőknek ad nevet","url":"https://haszon.hu/megduplazni/siker/kinai-csecsemo-nevek-siker","categories":["Siker","Kína","Fiatal vállalkozó","Vállalkozás"],"date":"Tue, 14 Dec 2021 08:26:00 +0000","content":"Beau Jessup pontosan olyan, mint bármelyik brit fiatal, egy dolgot leszámítva: évente több százezer fontot keres azzal, hogy  kínai gyerekeknek keres megfelelő nevet.\n\n\nPiaci rés\n\nBeau Jessup meglehetősen rendhagyó „mellékállást” választott egyetemi tanulmányai finanszírozására. Egy olyan weboldalt üzemeltet, amelynek segítségével a kínai szülők „kulturálisan megfelelő” nyugati neveket adhatnak gyermekeiknek. Mint kiderült, óriási igény van egy ehhez hasonló szolgáltatásra, és nem utolsó sorban rendkívül jövedelmező mellékesről van szó.\nA most 21 éves fiatal 2015-ben, 15 évesen indította el a Special Name nevű weboldalt. Az elmúlt hat évben már több mint 700 ezer kínai csecsemő névadásában segített. Az oldal népszerűségét azzal alapozta meg, hogy az első 162 ezer gyermeknek ingyen és bérmentve adott nevet. Később 60 pennyre, azaz nagyjából 260 forintra árazta be szolgáltatását. Beau weboldala elképesztően sikeresen üzemel, 2019-ben átszámítva már közel 140 millió forintnyi nyereséget könyvelhetett el a különleges üzleti tevékenységből. \nSorsfordító találkozás\n\nBeau elmesélte, hogy a Special Name ötlete akkor fogalmazódott meg benne, amikor édesapját elkísérte Kínába egy üzleti útra. Utazása során találkozott édesapja egyik üzlettársával, aki megkérte, hogy segítsen neki elnevezni a hároméves kislányát. Mivel Beau „megfelelő” nevet akart választani, megkérte Wang asszonyt, hogy meséljen neki lányával kapcsolatos reményeiről. Wang olyan nevet szeretett volna, amely azt sugallja, hogy gyermeke hatalmas dolgokat érhet el az életben. Az akkor alig 15 éves fiatal végül az Eliza nevet javasolta a My Fair Lady-ből ismert Eliza Doolittle után.\nWang nagyon elégedett volt a választással, majd kifejtette, miért is fontosak a kínai kultúrában a nyugati nevek.\nMinden kínai kisbabának egy gondosan felépített jelentéssel bíró, két-három karakterből álló kínai nevet adnak születésükkor. Nyelvük bonyolultsága miatt azonban általában idővel egy könnyebben kiejthető nevet is felvesznek az angol anyanyelvű emberekkel való kommunikáció megkönnyítése érdekében. \nBeau elmondta, hogy alapvetően a szülők választanak angol nevet a gyerekeknek, de a nyelvi korlátok és az internetes cenzúra miatt egyre kevesebb lehetőségük van megfelelően utána nézni jelentésüknek. Ez gyakran szerencsétlen, komikus névválasztáshoz vezet (például Rolex Wang, Gandalf Wu). \nBeau meglátta a jelenségben rejlő kiaknázatlan aranybányát:\nAz jutott eszembe, hogy ha Mrs. Wangnak szüksége lenne erre a szolgáltatásra, akkor talán más szülőknek is\nA fiatal vállalkozónak az időzítése is tökéletes volt, pont 2015-ben ért véget Kína egygyermekes családpolitikája, amelynek következtében az újszülöttek száma 7,9 százalékkal 17,86 millióra nőtt. Beau végül belevágott az ötlet megvalósításába.\nHogyan működik?\n\nAmint visszatértek Nagy-Britanniába, Beau kölcsönkért 1500 fontot apjától, amiből felbérelt egy szabadúszó webfejlesztőt az oldal első verziójának leprogramozására. Szabadidejében különböző férfi és női nevekkel bővítette az oldal adatbázisát.\nMint mondta, a folyamat oroszlánrészét az algoritmus végzi. A felhasználóknak 12 tulajdonság, személyiségi jellemző (például őszinte, optimista) közül ki kell választaniuk ötöt, amelyek alapján három névjavaslatot dob ki az oldal. A felhasználókat ezután arra ösztönzi, hogy osszák meg barátaikkal és családtagjaikkal a három javaslatot, hogy segítsenek nekik kiválasztani a legmegfelelőbbet, és elkerüljék a „kulturális hibákat”. \nAz oldal természetesen kínai nyelven jelenik meg, fenntartása rendkívül kevés erőforrás igényel. Beau elmondta, hogy minden hónapban frissíti az adatbázist, és már egy komoly érdeklődővel is tárgyal, aki felvásárolhatja a weboldalát. Azt tervezi, hogy megszerzett tapasztalatait új vállalkozásokban kamatoztatja."},{"author":"Haszon","title":"Ebben az országban arcfelismerő kamerákkal fékeznék meg a járványt","url":"https://haszon.hu/megorizni/vilag/koronavirus-megfigyeles","categories":["Koronavírus","Koronavírus járvány","Megfigyelés","Kamera","Dél-korea","Kína","Mesterséges intelligencia","Arcfelismerő szoftver"],"date":"Tue, 14 Dec 2021 07:25:00 +0000","content":"A dél-koreai döntéshozók a vírus terjedésének megfékezése érdekében attól sem riadnak vissza, hogy megsértsék a lakosok személyiségi jogait.\n\nA Nagy Testvér\n\nDél-Korea januárban elindítja azt a nagy visszhangot kiváltó kísérleti projektjét, amelyben mesterséges intelligencia és arcfelismerő szoftverek segítségével több ezernyi zárt láncú videókamera anyagát fogják elemezni a koronavírusos emberekkel érintkezett kontaktszemélyek felkutatására. Az államilag finanszírozott projektet a csaknem 900 ezres lakosú, Szöul peremvárosában található Pucshonban tesztelik.\nA hivatalos tájékoztatás szerint több mint 10 ezer CCTV kamera felvételeit fogják pásztázni a fejlett szoftverek. A cél a kontaktszemély-kutató szakemberek terheinek csökkentése és a vírus terjedésének pontos modellezése. \nJang Deog-cheon polgármester aTwitteren kifejtette, hogy a technológia segítségével sokkal gyorsabban és pontosabban tudják majd azonosítani, hogy az igazoltan fertőzött emberek kikkel érintkeztek. A szakemberek jellemzően 24 órás műszakokban váltják egymást, egy-egy felvétel értékelése pedig hosszú órákat vesz igénybe. A pucshoni rendszer 5-10 perc alatt egyszerre 10 ember mozgását is tudja elemezni, ami drasztikusan lerövidítheti a felkutatáshoz szükséges időt. \nPucshon összesen 2,1 milliárd dél-koreai wonból, átszámítva nagyjából 567 millió forintból fejlesztette ki a rendszert.\nKinek van igaza?\n\nSokan támogatják a projektet, egyesek azonban attól tartanak, hogy az állam vissza fog élni a felvételekkel, a megszerzett információkat pedig a járványkezelésen túl más célokra is felhasználhatja. A tisztségviselők tájékoztatása szerint a rendszer csak az igazoltan fertőzött embereket követi, így nincs szó adatvédelmi szabálysértésről.\nA kormány terve, hogy a COVID-ot ürügyként felhasználva a Nagy Testvérré váljon nem más, mint egy neototalitárius ötlet. Abszolút helytelen CCTV-ken keresztül figyelni és ellenőrizni a lakosságot az adófizetők pénzéből és a nyilvánosság beleegyezése nélkül\n-mondta Park Dae-chul, az ellenzéki Népi Erő Párt törvényhozója.\nArcfelismerő technológián alapuló kontaktkutató rendszereket Kínában, Oroszországban, Indiában, Lengyelországban, Japánban és bizonyos egyesült államokbeli államokban is alkalmaznak. \nVáltozatos ösztönzők\n\nA dél-koreai vezetők részben azzal érveltek a rendszer mellett, hogy a kontaktkutatás sikere nagyban függ az emberek őszinteségétől, a fertőzöttek azonban előszeretettel elferdítik a valóságot. Kínában sem más helyzet, éppen ezért Harbin városa 10 ezer jüannal, átszámítva nagyjából 510 ezer forinttal jutalmaz minden helybélit, aki előáll és bejelenti, hogy COVID-19 tüneteket produkál, vagy pozitív lett a koronavírus tesztje. Az állami média tájékoztatása szerint a jutalmakat azért ajánlották fel, hogy azonosítsák a koronavírus fertőzéseket, mielőtt a vírus ellenőrizetlenül elterjedne a városban. Egyelőre úgy tűnik, a lakosok fegyelmezettek és nem élnek vissza a lehetőséggel: a Pekingtől mintegy 750 mérföldre északkeletre fekvő, 5,2 millió lakosú város két új pozitív megbetegedést jelentett kedden.\nKína tanult Vuhan esetéből, éppen ezért az úgynevezett zéró-Covid politikát követi. Ez nagyjából azt jelenti, hogy ha a hatóságok találnak egy fertőzött embert, akkor az érintett területet azonnal vesztegzár alá helyezik. A szigorú intézkedésnek érezhető a hatása: az ország például néhány napja 94 új fertőzöttet és két halálesetet jelentett. A 94-ből 60 ember Kínában, a többi pedig külföldön szedte össze a vírust.\nSok szakértő kíváncsi, Kína meddig lesz képes ilyen alacsony szinten tartani a fertőzéseket, de valószínűleg csak a jövő februárban esedékes pekingi téli olimpiai játékok után enyhítenek a korlátozásokon. Kína még egyetlen omikron variánshoz köthető esetet sem regisztrált."},{"author":"Haszon","title":"Elképesztő, mennyien dőltek be idén az ajándékkártyás csalóknak","url":"https://haszon.hu/megkeresni/fogyasztovedelem/csalo","categories":["Csalás","Koronavírus","Ajándékutalvány"],"date":"Tue, 14 Dec 2021 06:26:01 +0000","content":"Az Egyesült Államok Szövetségi Kereskedelmi Bizottsága (FTC) nyilvánosságra hozta, hogy idén január és szeptember között mekkora károkat okoztak az ajándékutalványos csalók az amerikai polgároknak. Aggasztó adatokra derült fény.\n\n\nMint az 1x1\n\nA bizottság friss jelentéséből kiderült, hogy az amerikai polgárokat összesen 148 millió dollárral, átszámítva közel 48 milliárd forinttal károsították meg az ajándékutalványos csalók 2021 első kilenc hónapjában. Az idei károkozás mértéke máris túlszárnyalta a tavalyi egész éves veszteségeket. A hivatalhoz néhány hónap alatt csaknem 40 ezer panasz érkezett be.\n2018 óta folyamatosan nő azoknak a fogyasztóknak a száma, akik ajándékutalványokkal fizettek a csalóknak, és az általuk bejelentett elveszett összeg is folyamatosan nő\n- olvasható az FTC közleményében.\nA bűnözők módszere a következő:\n \nelőször telefonon felveszik a kapcsolatot a kiszemeltjükkel, jellemzően egy kormányszerv (például társadalombiztosítási hivatal) vagy egy vállalkozás képviselőjének adják ki magukat\n ezután a csaló megfenyegeti az áldozatát, hogy befagyasztja a bankszámláját, sőt, még akár börtönbe is kerülhet, hacsak nem rendezi a tartozását egy ajándékutalvánnyal\n \nNagyjából ennyi. Nem bonyolult, az adatok mégis azt mutatják, hogy működik a módszer. Sokan bepánikolnak, és a telefonos utasítások alapján vásárolnak egy utalványt, amelynek azonosító adatait végül átküldik a bűnözőknek. \nAz FTC figyelmeztetett, hogy minden esetben csalóval van dolgunk, ha egy kormányszerv vagy egy bank nevében valaki letartóztatással fenyegetőzik. A bűnözők manapság főleg Google Play, Apple, eBay, Walmart és Target ajándékutalványokkal „házalnak”. \nNézzük a nagyobb képet!\n\nAz FTC a közelmúltban arra is rámutatott, hogy 2020 eleje óta a koronavírus-járványt kihasználó csalók összesen 545 millió dollárral, átszámítva 176,6 milliárd forinttal károsították meg az amerikai polgárokat.\nA hivatalhoz csaknem 589 ezer fogyasztói panasz érkezett be 2020. január 1. és 2021. augusztus 30. között. A szóban forgó panaszok 61 százalékát a koronavírus-járványhoz köthető csalások tették ki. Az átlagos fogyasztói veszteség 380 dollár (körülbelül 123 ezer forint) volt.\nA legtöbb, csalásnak minősített panasz az online vásárlásokhoz volt köthető, a fogyasztók ilyen esetekkel 55 ezerszer keresték fel a bizottságot.\nWC-papír, nyaralás, maszk\n\nA vásárlók nagy része az „opportunista weboldalaknak\" esett áldozatul, amelyek az éppen népszerű termékeket, például kézfertőtlenítőket, védőkesztyűket, elektronikai eszközöket, vagy éppen kisállatokat árultak. Ezek a vásárlók sokszor nem kapták meg a megrendelt és kifizetett árucikkeket.\nA leggyakrabban jelentett probléma az ármanipuláció volt. Ezekben az esetekben a fogyasztók az irreálisan magas árakra panaszkodtak, amelyeket jellemzően maszkok, kézfertőtlenítők és WC-papírok esetén tapasztaltak.\nSzámos más kategóriában is érkeztek bejelentések, így kilakoltatásokkal, lemondott eseményekkel, utazásokkal, iskolai problémákkal és gyermekgondozással kapcsolatban is.\nAz áldozatok a legtöbb pénzt a kamu, illetve meghiúsult nyaralásokkal és utazásokkal vesztették, amelyek összesen 79 millió dollárnyi kárt okoztak. A Better Business Bureau nonprofit szervezet jelentése szerint a csalók számos esetben hamis oldalakat hoztak létre, amelyeken nem létező repjegyeket és utazási csomagokat árultak, illetve árulnak továbbra is meglehetősen sok weboldalon.\nA CNBC emlékeztet rá, hogy a valós károkozás mértéke valószínűleg jóval magasabb, mint amekkorát az FTC által közölt adatok mutatnak, a bizottság ugyanis csak a fogyasztók által jelentett eseteket jegyzi."},{"author":"Haszon","title":"Riasztást adtak ki a németek, valóra vált a nagyvállalatok rémálma","url":"https://haszon.hu/megorizni/vilag/vallalatok-kiberbiztonsagi-veszelye","categories":["Hacker","Kiberbiztonság","Kibervédelem","Adatvédelem","Veszély"],"date":"Tue, 14 Dec 2021 05:25:01 +0000","content":"A német szövetségi kiberbiztonsági felügyelet, a BSI  vörös riasztást adott ki egy széles körben használt szoftverre. Egy olyan sebezhetőséget azonosítottak a programban, amely „rendkívül kritikus fenyegetést” jelent a webszerverekre.\n\n\nNagy a baj\n\nAz egész techszektor felbolydult, amikor néhány napja az Apache Software Foundation szoftvervállalat képviselői bejelentették, hogy egy súlyos biztonsági rést fedeztek fel saját termékükben. Az Apache log4j naplózási segédeszközről van szó, ami a Java alapú naplózási keretrendszer széles körben használt eszköze. Egyebek között az Apple, az Amazon, a Cloudflare, a Twitter és a Steam termékeiben is megtalálható. Bár a hétköznapi felhasználók az elmúlt években akarva-akaratlanul eltávolodtak a Java alapú rendszerektől, az említett vállalatok programjain keresztül rengeteg ember készüléke veszélybe került.\nA CVE-2021-44228-re keresztelt, de csak Log4Shell-ként emlegetett sebezhetőséget kihasználva a kibertámadók távolról futtathatnak programokat a kiszemelt gépeken, és egész rendszerek fölött átvehetik az irányítást.\nNagyon, nagyon sok szolgáltatás veszélybe került. Az olyan felhőszolgáltatókról, mint a Steam, vagy az Apple iCloud és az olyan alkalmazásokról, mint a Minecraft már kiderült, hogy sebezhetőek\n-adta hírül a Lunasec kiberbiztonsági cég.\nVan megoldás\n\nA helyzet súlyosságát jelzi, hogy az Alibaba felhőszolgáltatói biztonsági csapata, a német szövetségi kiberbiztonsági felügyelet, Új-Zéland nemzeti számítógépes vészhelyzeti reagálási csoportja és számos más szakember is figyelmeztetést adott ki, hogy rendkívül nagy veszélybe kerültek az érintett szolgáltatók.\nIdőközben az is kiderült, hogy a GitHub weboldalra feltöltötték a sebezhetőség részleteit, az információk alapján pedig a hackerek máris elkezdték kutatni a védtelen, hitelesítést nem igénylő szervereket. \nA BSI tájékoztatása szerint a biztonsági rést a Log4j legújabb frissítése már befalazta. A felügyelet azt javasolja a vállalatoknak, hogy minél előbb módosítsák a naplózási segédeszközt használó termékeiket, hajtsák végre a kiberbiztonsági figyelmeztetésben leírt intézkedéseket és szerezzék be a program legújabb verzióját."},{"author":"Haszon","title":"Nem kérdés, hogy mivel koccintanak egy magyar pezsgő sikerére","url":"https://haszon.hu/megkeresni/rangsorok/pezsgo-vilagbajnoksag-siker","categories":["Magyar siker","Pezsgő","Verseny","Siker","Rangsor"],"date":"Mon, 13 Dec 2021 18:33:00 +0000","content":"A napokban hirdették ki a londoni pezsgővilágbajnokság díjazottjait. A versenyen kiemelkedő eredményeket értek el egy erdélyi, magyar kézben lévő pincészet termékei.\n\n\nPezsgőben is élen a magyarok\n\nPár héttel az október végi verseny után, a napokban hirdették ki a londoni pezsgővilágbajnokság (CSWWC) díjazottjait. A pezsgővilág legjelentősebb versenyén a magyar befektetők tulajdonában álló, erdélyi Kárásztelek Pezsgőpincészet összesen négy csoportelső (Best in Class) díjat szerzett – áll a Kárásztelek Pezsgőpincészet sajtóközleményében.\nKissé meglepő volt a pincészet számára az elért eredmény, hiszen Carassia Rosé Brut pezsgőjük először nyert aranyérmet a pezsgővilágbajnokságon. A versenyen induló, 2018-as évjáratú alapborokból készült rozé azonban a várakozáson felül teljesített. A pezsgő az általa megszerzett három díj közül a zsűri elnökének, Tom Stevenson-nak a díja (Chairman`s Trophy), a három legrangosabb elismerés egyike a versenyen. A rozé emellett idén elnyerte a romániai „Nemzeti Bajnok” címet is, valamint csoportelső lett, mint a legjobb hazai NV Rosé (NV jelentése „non vintage”, azaz évjárat nélküli – a szerk.).\nA Carassia Rosé Brut mellett a pincészet további két tétele a Carassia Blanc de Blancs Brut Magnum (Blanc de Blanc – francia kifejezés, lefordítva „fehér a fehérből” – azt jelzi, hogy kizárólag fehérszőlőből, jellemzően chardonnay-ból készült a pezsgő; brut, azaz száraz; magnum, vagyis 1,5 literes üveg - a szerk.) és a Carassia Classic Brut Magnum is jól szerepelt a világbajnokságon. A két aranyérmes magnum tétel közül a Carassia Blanc de Blancs Magnum két csoportelső különdíjat szerzett, a legjobb hazai magnum, és a legjobb hazai Blanc de Blancs kategóriákban. A Carassia Classic Magnum csoportelsőségét pedig a legjobb hazai tradicionális pezsgő alapfajtákból készült házasításként nyerte el.\nA pezsgővilágbajnokságon összesen hét  világbajnoki, egy Supreme World Champion, egy Év Pezsgőpincészete és egy Rising Star díjat, egy Chairman's Trophy, valamint tizenkettő darab Nemzeti Bajnoki címet osztottak ki a pincészetek között.\nA legjobb pálinkát is kiválasztották\n\nA napokban arról is írtunk, hogy hazánkban az idén is megválasztották az év pálinkáját Szent Miklós, a pálinkafőzők védőszentjének napja alkalmából. A címért előzetesen az Országos Pálinka- és Törkölypálinka Versenyen küzdöttek meg egymással a pálinkafőzdék. A győztes főzetet pedig kiállították a Vajdahunyad Várban található Magyar Mezőgazdasági Múzeum egyik vitrinjében, a korábban nyertes tételekkel egyetemben december 6-án, a pálinkafőzők védőszentjének, Szent Miklósnak a napján.\n„A Pálinka Nemzeti Tanács az Országos Pálinka- és Törkölypálinka Verseny szervezésével a Pálinkatörvényben foglalt kiemelt feladatának tesz eleget. Joggal mondhatjuk, hogy a pálinka megmérettetések sorából kiemelkedik az Országos Pálinka- és Törkölypálinka Verseny. Nemcsak azért, mert a nemzeti kincsünk megóvása érdekében, törvényi felhatalmazás alapján kerül megrendezésre, hanem azért is, mivel azon kizárólag a Pálinkatörvénynek megfelelő pálinkák minőségének meghatározása történik\"\n- mondta az eseményről Béli Géza, az Országos Pálinka- és Törkölypálinka Verseny szakmai elnöke és a Pálinka Nemzeti Tanács alelnöke.\nKét győztest is a mostani eseményen állítottak ki a múzeumban. Előbb a 2020-as évben a „Magyarország legjobb pálinkája\" címet megszerző Érlelt Kadarka törkölypálinka kerül a vitrinbe a Brill Pálinkaháztól. Ezt követően az idei győztes foglalta el helyét, amely nem más mint: a Várda-Drink Zrt., Exclusive Jonathan Alma pálinkája.\nAmennyiben érdekelnek a korábbi cikkünk részletei, ezen a linken tovább olvashatod."},{"author":"Haszon","title":"Faterok e-motoron! Hasítanak a Harley-Davidson villanyparipái","url":"https://haszon.hu/megorizni/piacok/harley-davidson-elektromos-motor","categories":["Harley-davidson","Elektromos motor","Újítás","Elektromobilitás","Környezetvédelem","Motor"],"date":"Mon, 13 Dec 2021 17:07:03 +0000","content":"A Harley-Davidson év elején dobta piacra első teljesen elektromos motorkerékpárját. A járgány annyira sikeresnek bizonyult, hogy hamarosan tőzsdére kerül a 118 éves gyártó elektromos divíziója.\n\n\nFelvillanyozó hírek\n\nHivatalosan is megerősítették, hogy a Harley-Davidson elektromos motorkerékpárokkal foglalkozó részlege, a LiveWire egy biankó céggel való összeolvadást követően belép a New York-i értéktőzsdére.\nA vállalat részvénykibocsátás utáni piaci értékét 1,77 milliárd dollárra, nagyjából 575,2 milliárd forintra becsülik. A megállapodás értelmében az AEA-Bridges Impact biankó vállalat 400 millió dollárral, míg a Harley és a KYMCO motorkerékpár-gyártó közösen 100 millió dollárral támogatja az ügyletet. A hírek hatására a Harley részvényárfolyama 11,3 százalékkal növekedett.\nA következő két évben a Harley vezérigazgatója, Jochen Zeitz lesz a LiveWire elnöke. A gyártó körülbelül 74 százalékos részesedéssel fog rendelkezni az újonnan létrejövő társaságban. \nA Harley-Davidson a közelmúltban lépett be az elektromos járművek piacára azzal a céllal, hogy a környezetbarát és olcsó elektromos motorokkal elnyerje a fiatalabb vásárlók érdeklődését. Az adatok azt mutatják, hogy sikerült a terve.\nValami elindult\n\nA cég tájékoztatása szerint a második negyedévben a Harley-Davidson adózott eredménye 206,3 millió dollárra rúgott, szemben az egy évvel korábbi 92,2 millió dollárral.\nEz már a második negyedév, hogy a vállalat kiemelkedő nyereséget termel. Az elemzőket is meglepte idén áprilisban, hogy a március végével záródott három hónapban a Harley-Davidson adózott eredménye 259 millió dollár lett az egy évvel korábbi 70 millió dollár után. A most lezárt második negyedév adatai pedig azt is mutatják, hogy a legendás motorkerékpár-gyártó bevétele éves összevetésben 99 százalékkal, 1,33 milliárd dollárra nőtt.\nA 118 éves múltra visszatekintő vállalat 56 ezer 700 motorkerékpárt szállított ki a második negyedévben, ami nagyjából a duplája a koronavírus-járvány sújtotta tavalyi második negyedévi 28 ezer 400-nak.\nA Milwaukee-i székhelyű Harley-Davidson évekig küzdött a gyenge értékesítési számokkal. Tavaly, az év közepén váltott, áthelyezte a hangsúlyt a nagy motorokra, az olyan hagyományos piacokra, mint az Egyesült Államok és Európa, illetve az idősebb és tehetősebb vásárlókra. \nBiankó vállalat?\n\nManapság igen sokat hallhatjuk, hogy egy startup összeolvad egy biankó vállalattal, vagy úgynevezett SPAC-cal (Special Purpose Acquisiton Company). Ezeknek a cégeknek az egyetlen célja a magánkézben és késői stádiumban lévő startupok felvásárlása. Egy ilyen biankó vállalat lényegében egy teljesen üres cég, amely hatalmas befektetői vagyonon ül. A tőzsdén jelen van, a részvényeit meg lehet vásárolni. Céljuk az előbb említett startupok felvásárlása, rengeteg tőke befektetése, így a szóban forgó vállalat tőzsdére való bevezetésének megkönnyítése. Ez a befektetési forma a 80-as években nagyon népszerű volt, aztán kicsit eltűnt, de most ismét előbukkant, és hatalmas népszerűségnek örvend a befektetők köreiben."},{"author":"Haszon","title":"Az óriásbank arra fizethet rá, hogy hagyta \"fecsegni\" a dolgozóit","url":"https://haszon.hu/megkeresni/bank/bank-buntetes","categories":["Jpmorgan","Bank","Munkahelyi kommunikáció","Tőzsdefelügyelet","Büntetés"],"date":"Mon, 13 Dec 2021 16:05:00 +0000","content":"Az Egyesült Államok Határidős Árutőzsde Felügyelete (CFTC), valamint az Értékpapír- és Tőzsdefelügyelet (SEC) több száz millió dolláros büntetést szabhat ki a JPMorgan Chase-re, mert az óriásbank nem ellenőrizte megfelelően  a dolgozók kommunikációját.\n\n\nAz első a sorban\n\nAz USA felügyeleti szervei még idén kiszabhatják a tetemes büntetést, amely előzetes becslések alapján akár a 200 millió dollárt, átszámítva nagyjából 65 milliárd forintot is elérheti-írja a Bloomberg belső informátorokra hivatkozva.\nA hírportál értesülései szerint a JPMorgan az alkalmazottak kommunikációjának megfigyelésével kapcsolatos mulasztásokkal váltotta ki a felügyeleti szervek haragját. \nA szokatlanul szigorú szankciók figyelmeztetésül szolgálnak a pénzügyi szektor számára. A Wall Street-i cégeknek figyelemmel kell kísérniük az üzletüket érintő munkavállalói kommunikációt. Az ellenőrzési folyamatok meglehetősen bonyolulttá váltak az elmúlt hónapokban, ugyanis a home office-ból dolgozó alkalmazottak gyakran privát fiókjaikon keresztül beszélik meg egymással a kritikus fontosságú kérdéseket.\nA legtöbb cég tiltja a személyes e-mailek és közösségi oldalak munkavégzés céljából történő használatát, de a különféle kommunikációs módok elterjedésével egyre nehezebben tudják nyomon követni az információcserét. A SEC októberben indított nagyszabású vizsgálatot a vállalatoknál, hogy megbizonyosodjon a kommunikációs szabályok betartásáról.\nAz a fránya home office\n\nAz utóbbi időben több okot is adott a hitelintézet arra, hogy a sajtóban szerepeljen. Egyrészt rengeteg bankár panaszkodott a hosszú munkaórákra, amit már-már kizsigerelésnek éreztek. Nagyon sok fiatal dolgozó, gyakornok a kiégés jeleit mutatta. Ennek kiküszöbölésére Jamie Dimon vezérigazgató bejelentette, bővíteni fogják az alkalmazottak létszámát, továbbá az irodai kapacitásukat 40 százalékkal csökkentik. Ez a hibrid modell előhírnöke. Biztosítva lesz a home office mindenkinek, de néha azért be kell majd járni, ehhez viszont semmi szükség arra, hogy mindenkinek legyen egy személyre szabott asztala. Aki bemegy, keres majd magának egy szabad gépet, és leül oda dolgozni.\nA járvány kitörése után a JPMorgan az elsők között küldte haza a dolgozóit a biztonság érdekében. Azóta rengetegen követték a példájukat. Jamie Dimon viszont úgy véli, hogy ez a rendszer egyszerűen nem egészséges a fiataloknak, illetve azoknak, akik szeretik a nyüzsgést. Szerinte az sem célravezető, hogy az alkalmazottak „azt csinálhatnak, amit akarnak\", kevésbé tudja ellenőrizni őket, nem hatékony a munkavégzés és nehezebben tud kapcsolatba lépni velük.\nA vállalatnak jelenleg nagyjából 250 ezer alkalmazottja van."},{"author":"Haszon","title":"Itt a törvényjavaslat, amivel a kormány megszorongatná a külföldi élelmiszerláncokat","url":"https://haszon.hu/megkeresni/jog/lazar-multik-kereskedelem-javaslat","categories":["Kereskedelem","Bolthálózat","Multinacionális cégek","Törvényjavaslat","Élelmiszer","Pazarlás"],"date":"Mon, 13 Dec 2021 15:09:00 +0000","content":"A kormányzat régóta igyekszik a külföldiek kárára helyzetbe hozni a hazai szereplőket. Az első elemzések szerint az agrártárca által benyújtott új törvényjavaslat is ezt a cél szolgálja, újabb terheket rakva a külföldiek vállára. A hivatalos indoklás szerint azonban a szándék nem ez, hanem az élelmiszerpazarlás megfékezése. \n\nA javaslat\n\nA törvény célja az élelmiszerlánc szereplőire vonatkozó követelmények megfogalmazásával és egységes hatósági felügyeletének megteremtésével az élelmiszerpazarlás megelőzése, csökkentése\n-olvasható a javaslat első paragrafusában.\nA szaktárca szerint a benyújtott javaslat kettős célt szolgál, a szegénység elleni küzdelem mellett a megsemmisítésre fordítandó energiát és költségeket is jelentősen mérsékeli.\nA lényeg\nA javaslat előírja, hogy az élelmiszert forgalmazó kiskereskedelmi láncok ajánlják fel karitatív célokra azokat a termékeket, amelyeknek a lejárati idejéből már csak 48 óra van hátra. Ezeket az Élelmiszermentő Központ Nonprofit Korlátolt Felelősségű Társaságnak (ÉMK) kell felajánlani. Az ÉMK az állam 100 százalékos tulajdonában álló társaság, melynek üzletrésze forgalomképtelen. Az ÉMK felett a tulajdonosi jogokat a magyar állam nevében az élelmiszerlánc-felügyeleti szerv gyakorolja.\nAz ÉMK az élelmiszermentéssel kapcsolatban közhatalmi feladatként ellátja az élelmiszermentési folyamat országos szintű koordinálását, nyilvántartja az élelmiszermentésben közreműködő szervezeteket, koordinációs szerződést köt velük az élelmiszer-elosztásra, illetve egyebek között élelmiszer-elosztást és élelmiszer-újraelosztást végez.\nKiket érint?\n\nA törvény a 100 milliárd nettó árbevétellel rendelkező kiskereskedelmi láncokat érinti, vagyis a Telex elemzése szerint szerint a javaslat az Aldit, az Auchant, a Lidlt, a Penny Marketet, a Spart, illetve a Tescot hozhatja nehéz helyzetbe. Ugyan a magyar cégek is érintettek lehetnének a napi fogyasztási cikkek magas forgalma miatt, azonban miután a CBA, a Reál vagy a Coop évek óta franchise-rendszerben, több önálló társaságként működik, kikerülheti a szabályozást.\nVan bírság és adóemelés is\nA törvényjavaslat szerint az élelmiszerlánc-felügyeleti szerv élelmiszermentési bírságot szabhat ki. A javaslat ezen kívül a kiskereskedelmi adó növelését is tartalmazza, a korábbi 2,5 helyett 2,7 százalékos mértékben.\nA javaslat jövő február 1-jén léphet hatályba."},{"author":"Haszon","title":"Egy olasz húsos fenekestül felforgatná a magyar élemiszeripart","url":"https://haszon.hu/megorizni/piacok/elelmiszer-dragulas-reform","categories":["Élelmiszer","Élelmiszerbiztonság","Mezőgazdaság","Drágulás","Áremelkedés","Termelés","Termelékenység javítása"],"date":"Mon, 13 Dec 2021 14:09:42 +0000","content":"Alapjaiban változtatná meg a magyar mezőgazdaságot és az élelmiszeripart a Kometa olasz vezetője. Radikális elképzeléseiről a hétvégén egy agrárkonferencián beszélt Giacomo Pedranzini, aki az magyar élelmiszeripar egyik meghatározó szereplője immár 25 éve.\n\n\nRadikális elképzelések az élelmiszeriparban\n\nGiacomo Pedranzini, a Kometa 99 Zrt. ügyvezető igazgatója a Portfolio Agrárszektor 2021 konferencián tartott beszédet a napokban. Véleményével erősen kritizálta a jelenlegi, magyar mezőgazdaságot és élelmiszeripart. Meglátása szerint két termelési modell létezik napjainkban Magyarországon: az egyik a modern túliparosított mezőgazdaság, a másik pedig az ökogazdálkodás. A szakember szerint azonban egyik sem fenntartható – írja cikkében az Agrárszektor.hu\n A modern ipar problémája, hogy túl nagy hangsúlyt fektetnek a mennyiségre alacsony átvételi/eladási árak mellett. Ebből az következett, hogy manapság a gazdák már alig tudják túlélni az iparág kihívásait – különösen úgy, hogy biztosítaniuk kell az állatjóléti feltételeket is. A feldolgozók emellett a termékek minőségét kockáztatják, ezáltal a fogyasztók egészségével is játszanak. Az ökogazdálkodásokkal viszont pontosan ellentétes problémát lát a szakember: a megtermelt mennyiség limitált és a termékek túl drágák, ezért az csak kevesek számára elérhetők.\nGiacomo Pedranzini szerint az egészséges élelmiszerek nem lehetnek túl olcsóak és túl drágák sem. Az ő fejében ezért született meg „HonestFood” koncepciója. Eszerint háttérbe kell szorítani a volumengyártást, a helyét pedig finom és egészséges élelmiszereknek kell átvenniük elérhető áron. 8-10 százalékos élelemdrágulást látna indokoltnak ehhez, valamint az ellátási lánc összes szereplőjét hasonló mértékű profittal illetné. Kitért arra is, hogy ezzel a koncepcióval megvalósítható lenne az állatok jóléte, valamint körforgásos gazdálkodás kialakítása is.\nAz olasz szakember arról is beszélt, hogy 25 éve dolgozik a húsiparban Magyarországon. Úgy látta, hogy 2000 és 2015 között a versenytársainak a jelentős része csődbe ment. 2012-ben ő is nehéz helyzetbe került a Kométával. Akkor gondolta át az ágazat problémáit, és akkor született meg a fejében a „HonestFood” elképzelése, amely megvalósulásához jelentős fejlesztésekre van szükség a teljes szektorban.\nVilágszintű problémák\n\nA mezőgazdaság hazai és nemzetközi válságával a Haszon.hu többször is foglalkozott. Ebben a cikkünkben például arra kerestük a választ, hogy milyen okokra vezethető vissza az élelmiszeripar jelentős áremelkedése és meddig tarthat még ez a folyamat.\nÍrtunk róla, hogy a termékek drágulása igen megterhelő a fogyasztók számára, de nehéz helyzetbe hozza a termelőket is. A mezőgazdaság és az élelmiszeripar egyes szereplőinek pedig a végét jelentheti az agrárium mostani válsága. Azonban még jó ideig eltarthat a gyors ütemű drágulás.\n„Szerintem semmi jele nincs annak, hogy a következő hónapokban, vagy egy évben árcsökkenés következzen be, akár a nagykereskedés, akár a fogyasztói árak esetében. Egyetlen egy olyan tényező lehet, ami nagyon haloványan ott lebeghet és reményt adhat: az az, hogy ilyen magas árak historikusan nem nagyon voltak még”\n– mondta Braunmüller Lajos, a Portfolio szakértő szerkesztője a napokban zajló Portfólió 2021 Agárkonferencia apropóján készült podcast-beszélgetésen.\nSzóba került az is, hogy mind a hazai, mind a nemzetközi élelmiszeripar és mezőgazdaság azon szereplői lehetnek csak képesek komolyabb veszteségek nélkül átvészelni a mostani időszakot, akik eddig is komoly figyelmet és pénzt fordítottak a fejlesztésekre – ahogyan azt a Kometa-vezér is említette."},{"author":"Haszon","title":"Magyarországon is megjelent az omikron-variáns, ezt tudjuk róla","url":"https://haszon.hu/megorizni/lifestyle/jarvany-omikron-magyarorszag","categories":["Járvány","Járványügyi korlátozás","Koronavírus","Koronavírus járvány","Teszt","Mutáció","Omikron","Vírus"],"date":"Mon, 13 Dec 2021 13:24:00 +0000","content":"Immáron bizonyítottan jelen van Magyarországon is a legújabb, omikronnak elnevezett, Dél-Afrikából származó koronavírus-mutáció, amit egészségügyi szakmai szervezetek az „aggodalomra okot adó” kategóriába soroltak. Az eddigi két igazolt fertőzést a Neumann Labs-ben azonosították, további gyanús eseteket pedig még vizsgálnak.\n\nEddig kettő\n\nA magyar laboratórium nemrég bevezetett új PCR vizsgálata képes kimutatni minden új koronavírus-fertőzést, és külön kimutatja, hogy a legújabb, omikron-mutáció okozta-e azt. A vizsgálat eredményeit a Nemzeti Népegészségügyi Központ szakemberei is megerősítették.\nIdén novemberben a tudósok egy sokszorosan mutálódott koronavírus „szupervariánst” találtak Dél-Afrikában. Az új SARS-CoV-2 vírus omikronnak elnevezett legújabb mutációja, amit a WHO, az Egészségügyi Világszervezet aggasztónak ítélt, azonosítása óta Európa számos országában jelen van már, nálunk is.\nA Neumann Labs diagnosztikai laboratórium tesztje kiszűrte, hogy a mutáció egy házaspárt fertőzött meg, amelynek tagjai nem tettek külföldi látogatást, így bizonyosan itthon kapták el a betegséget. A házaspár igazolt omikron-fertőzése mellett a magyar labor további gyanús eseteket is vizsgál. Noha az omikron-variáns kapcsán felröppent a hír, hogy kialakult egy olyan változata, amelyet a PCR-tesztek nem mutatnak ki, ez nem igaz. A PCR-tesztek bizonyosan képesek megbízhatóan azonosítani a koronavírus omikron-variánsát is.\n Várható volt\n\nCsak idő kérdése volt, hogy a Dél-Afrikából származó legújabb koronavírus-változat, az omikron hazánkat is elérje. Laboratóriumunk ezidáig két vizsgált személy esetében mutatta ki bizonyítottan az omikron-variáns jelenlétét, amit a Nemzeti Népegészségügyi Központ szakemberei is megerősítettek. Mindez feltehetőleg azt is jelenti, hogy ez a variáns több embert megfertőzhetett már hazánkban\n – hívta fel a figyelmet Nyíri Miklós, a Neumann Labs ügyvezetője. \nA Neumann Labs magyar tulajdonú diagnosztikai laboratórium Magyarországon elsőként vezette be az influenza és a COVID-19 egyidejű PCR tesztelését, valamint az önmintavételes, otthoni használatra kifejlesztett PCR-tesztet is. Hazánkban a laboratórium kutatásai tették lehetővé elsőként a dél-afrikai koronavírus-variáns (501Y.V2 vírusváltozat) azonosítását, továbbá a brit variánshoz köthető drasztikusan magas vírusszám kimutatását a fertőzöttekből, és így a variáns gyorsabb terjedésének megértését. A diagnosztikai labor a náluk vizsgált pozitív teszteken a teszt árának keretében december eleje óta azt is kimutatja ingyenesen, hogy az adott illetőt a korábban mindent letaroló delta fertőzte-e meg, vagy már az új, omikron vírusvariáns."},{"author":"Haszon","title":"Van étvágy, újabb cég lépett be a fővárosi ételkiszállítási piacra","url":"https://haszon.hu/megorizni/piacok/etelfutar-piac-verseny","categories":["Ételfutár","Kiszállítás","Vendéglátóipar","Applikáció"],"date":"Mon, 13 Dec 2021 13:08:00 +0000","content":"Ma indult el Budapesten a holland székhelyű ételkiszállító szolgáltatás, a Rocket, amely egyelőre a belvárosra fókuszál, de hamarosan terjeszkedni akar.\n\nNemzetközi csapat\n\nA cég tájékoztatása szerint a szolgáltatás mától elérhető Budapesten. Az alkalmazás letölthető a Google Play és az App Store áruházból. (Az indulásról hírt adó portfolio.hu megjegyzi, hogy a Rocket Európa 10 legtöbbet letöltött ételfutár applikációja között van). Terveik szerint hamarosan az egész városra kiterjesztik kiszállítási szolgáltatásukat.\nA Rocket amszterdami székhelyű élelmiszer-technológiai vállalat, amely 7000 európai étteremből kínál kiszállítást ügyfeleinek. A 2018-ban két ukrán vállalkozó által alapított cég komoly terjeszkedést hajtott végre az elmúlt években, a hazait a görög, a ciprusi, a francia, a spanyol és a portugál piacra lépés előzte meg. Cipruson már meg is szerezte a piacvezető pozíciót.\nMiben mások?\n\nA Rocket önmagáról azt hirdeti, újszerűen közelít az éttermekhez: a versenyképes jutalékok biztosítása mellett széles körű marketing támogatással, dedikált ügyfélkezeléssel, közösségi média promócióval és termékfotózási szolgáltatással támogatja őket. A platform számára a fenntarthatóság is fontos, ezért az evőeszközök csak opcionálisan érhetők el az alkalmazásban, és a futárok ételszállító táskái újrahasznosított anyagokból készülnek."},{"author":"Haszon","title":"Ötszörös a különbség a hazai termőföldárakban, mutatjuk a \"leg\"-eket","url":"https://haszon.hu/haszonagrar/novenytermesztes/termofold-szantofold-dragulas","categories":["Termőterület","Árak","Drágulás","Magyarország","Európai unió"],"date":"Mon, 13 Dec 2021 11:41:00 +0000","content":"Mélyen a zsebébe kell nyúlni annak, aki manapság termőföldet akar vásárolni Magyarországon, vagy az Unió más államaiban. Nagyon kevés az olyan földterületet, ahol volt némi árcsökkenés a közelmúltban hazánkban. Járásonként  többszörös eltérések is tapasztalhatóak az árakban. \n\n\nElszállt a termőföldek ára idehaza\n\nTavaly sem lassult a termőföldek évek óta tartó drágulása hazánkban. Amíg 2019-ben 5,7 százalékkal növekedett átlagosan a termőterületek ára, tavaly még nagyobb mértékű, 6,6 százalékos drágulás volt tapasztalható. 2020-ban a szántókért átlagosan 1,7 millió forintot kértek hektáronként. A 2008-as bázisévhez viszonyítva ráadásul a tavalyi évre majdnem megkétszereződött a földek reálértéke – írja az Agrárszektor.hu.\nNőttek az árak az összes régióban. A drágulás mértéke 3 százalék és 12,5 százalék között mozgott. A legtöbbet a Dél-Alföldön kellett fizetni a szántók hektárjáért (1,87 millió forintot), de nem sokkal maradt le az Észak-Alföld sem (1,81 millió forint). A legolcsóbbnak Észak-Magyarország számított, ahol csak kicsivel csúszott egymillió forintért felé egy hektárnyi szántó ára. Az északi vidéken mérték azonban az elmúlt tíz év legjelentősebb drágulását, hiszen ezen idő alatt megháromszorozódott az ottani földek értéke. Közép-Magyarország volt másik véglet, ahol „csupán” 62 százalékkal került többe hektáronként a mezőgazdasági fölterület átlagosan, mint egy évtizeddel korábban.\nA megyék közül Hajdú-Bihar volt a legdrágább 2,25 millió forinttal. A legolcsóbb pedig Nógrád, mintegy 0,9 millió forintos átlagárral hektáronként. Járásokra lebontva Hajdúszoboszló volt az egyik véglet (3 millió forint/ha), a legolcsóbbak pedig a pétervásárai, az aszódi, az edelényi és az ózdi járások voltak 600-750 ezer forint körüli összeggel.\nÉrdekesség, hogy amennyiben művelési ágakra bontva vizsgáljuk a földek értékét, találunk egy szektort, ahol árcsökkenés tapasztalható - immár évek óta. Ez pedig a szőlőültetvény. Mintegy 2,9 százalékkal kerültek tavaly kevesebbe a szőlőskertek, mint egy évvel korábban.\nÓriási eltérések az Unióban\n\nKorábban ebben a cikkünkben írtunk arról, hogy hatalmas eltérések vannak az Európai Unió tagállamainak szántóföldárai között az Eurostat legfrissebb adatai szerint. A szántók az Unióban Hollandiában kerültek a legtöbbe 2019-ben, hektáronként átlagosan 69 632 euróba. A másik véglet a közösségben Horvátország, ahol átlagosan 3440 euróért váltottak gazdát a termőföldek 2020-ban. Igaz, egy év eltérés van a két adat között, de a különbség így is jelentős, mintegy 20-szoros.\nEnnél is nagyobb eltérést tapasztalhatunk, amennyiben nem országonként, hanem régiónként hasonlítjuk össze az árakat. Ebben a vonatkozásában a legnagyobb átlagárat a Spanyolországhoz tartozó Kanári-szigeteken találhatjuk, ahol 2020-ban 120 477 euró/hektár áron cseréltek gazdát a földek. Legolcsóbb a szántóföld pedig Bulgária délnyugati régiójában (Yugozapaden) volt tavaly, átlagban 2051 euró. Ebből kifolyólag a legolcsóbb és legdrágább uniós régiók termőföldárai között a különbség mintegy 59-szeres."},{"author":"Haszon","title":"Rajongsz a hasznos kütyükért? Van 10 TOP-tippünk karácsonyra","url":"https://haszon.hu/megorizni/lifestyle/ajandek-kutyu","categories":["Ajándékozás","Ajándék","Műszaki cikkek","Ünnepek","Kereskedelem"],"date":"Mon, 13 Dec 2021 11:26:00 +0000","content":"Az ünnepek közeledtével a szállítási lánc akadozása és a chiphiány miatt sokan vannak gondban az ajándékozással. Azt nem garantáljuk, hogy a rendelés időben befut, de néhány ötlettel szolgálhatunk.\n\nBakelit a bőröndben\n\nEz az ódon, de elegáns táskába rejtett lemezjátszó igazán szemrevaló csukva és nyitva egyaránt. A Camry CR 1149 háromféle sebességgel és persze sztereóban tudja lejátszani a bakeliteket, van két beépített hangszórója s egy fejhallgató-csatlakozója (3,5 mm-es jack). Emellett csakugyan hordozható a maga háromkilós súlyával és dupla zárszerkezetével. Még az audio be- és kimenet (line in/out) sem hiányzik róla. Egyedül a tápegysége nem retró, de hát ki szeretne egy korhű, kétkilós AC/DC trafót cipelni? Ára: 30 ezer Ft (Nyugaton 66 euró)\nOkosóra hölgyeknek \nKisebb és jóval sikkesebb a Garmin Lily, mint az uniszex okosórák. Sport és Classic verziója közt csak annyi az eltérés, hogy az előbbi szilikon-, utóbbi pedig bőrszíjas. Inkább stílusban, mintsem a funkciók halmozásában jeleskedik, és kijelzője nem színes. De az alapvető időmérésen és dátumjelzésen túl így is 12-féle dolgot tud az oxigén- és pulzusméréstől a női témákon át a karcsapások számolásáig (úszás közben). Hatféle színben kapható, egy feltöltéssel öt napig működik. Ára: 56 ezer Ft-tól (Lily Sport; nyugaton drágább)\n\n3D printer Prágából\nTíz éve készíti háromdimenziós nyomtatóit a Prusa Research, ezek kontinensünkön és a tengerentúlon is szép sikert aratnak. Az Original Prusa Mini+ egy kis méretű mindentudó kezdőknek, haladóknak, sőt 3D műhelyeknek, mivel „igáslóként” is befogható. Nyomtatási minősége kiváló, használata egyszerű, önbeállító funkciója és mágneses tálcája ritkaság ilyen áron. Kategóriájában ez a legjobb printer az All3DP amerikai szakportál szerint. Persze olyan üzleti partnernek érdemes ajándékozni, akit érdekel a műfaj. Ára: 420 euró.\nRégi szép idő\nNahát, ezt (is) magyarok találták föl! Az elektronikus számkijelzés klasszikusát, a Nixie-csövet a Haydu testvérpár (György és Zoltán) mutatta be 1955-ben. Ma is sok ilyen berendezés működik, de az eredeti csöves retró órák ára jóval ezer dollár fölött jár. A Douk Retro Nixie Clock viszont led-lámpákkal imitálja az ódon stílust, mágneses rögzítésű csöveit könnyű cserélni. Mindegyik világíthat egyforma vagy különböző színben, ezt automatikusan tudja váltogatni. Irodai és otthoni dísznek egyaránt alkalmas. Ára: 150 dollár.\nTuti multitool\nMűszakiaknak, barkácsolóknak praktikus egy ún. multitool, azaz többfunkciós szerszám. A Neo márkanevű (01-026 cikkszámú) példány 12-féle eszköz szerepét tudja betölteni, 25 év rá a garancia, led-lámpája és tokja is van. De aki drágábbat akar, az válogathat a Fiskars, Gerber, Leatherman, Victorinox (és hasonlók) széles palettájáról. Bankkártya méretben pedig hölgyek, urak számára egyaránt akad hasznos készlet a SwissCard Classic és Lite szériában. Ha a fentieket kombináljuk, pároknak is jó ajándékot találunk.Árak: Neo multitool 9800 Ft, SwissCard 9900 Ft-tól \n\n\n\nKreatív kütyü két szinten\n\nLeginkább annak szánhatjuk a Wacom One grafikus táblák valamelyikét, aki kezdő vagy félprofi szinten foglalkozik digitális rajzzal, festészettel, képszerkesztéssel. A One 13 nevénél kissé nagyobb, 13,3 colos átlójú, full HD felbontású, nyomásérzékeny képernyő. Erre nagyszerűen lehet rajzolni a mellékelt digitális tollal. Szerényebb árú párja a One Medium saját kijelző nélkül, így kezünk munkáját a számítógép képernyőjén figyelhetjük. Ez online meetingen, oktatáson a skiccekhez is praktikus.Árak: One Medium 25 ezer Ft, One 13 kb. 150 ezer Ft (340 euró).\nMobilfotó-nyomtató\nVadonatúj eszköz a Fujifilm Instax Link Wide, ami „széles” formátumú, 6×10 cm-es képeket printel papírra. A régi polaroidos hagyományt követve ezeknek is van fehér szegélyük. Okostelefonból (iPhone, Android) vagy egy Fuji kamerából közvetlenül „hívhatjuk elő” a fotókat, video-képkockákat. Az alkalmazással összeállíthatók kollázsok, és a lefényképezett rajzokat az app körbevágja, így könnyű bárhová beilleszteni. A zsebben elférő készülék október 22-én jelenik meg.Ára: kb. 60 ezer Ft (150 euró), 10 fotópapír 11 euró.\nZene kintre és bentre\nNoha ránézésre szinte pont olyan ez a Bluetooth-hangszóró is, mint elődje, a Logitech Ultimate Ears Wonderboom 2 mégis többet tud. Új funkció a kültéri „turbó” (outdoor boost), amelynek fenyőfa alakú gombja a henger alján van, továbbá két egyforma készülék párosítása a sztereó hangzáshoz (double up). Kompakt méretéhez képest az újabb modell is meglepően erőteljes hangú, amit körkörösen és egyenletesen sugároz. Bírja a port, nedvességet, és egy feltöltéssel 13 órán át zenél, ami szintén szép teljesítmény. Ára: kb. 32 ezer Ft (70 euró).\nFifikás füles\nKiváló hangzású, kényelmesen fejre illő és gyorsan feltölthető vezeték nélküli füles a Sony WH-1000XM3. Bár jóval drágább márkatestvére, az XM4 imitt-amott (leginkább 4 kilohertz körül) jobban teljesít, neki sincs miért röstelkednie. Különlegessége a hangzás egyéni (anatómiai adottságokhoz illeszkedő) optimalizálása. Aktív zajcsökkentő funkciója (ANC) szintén nagyszerűen működik. Kezelése pedig magától értetődően egyszerű. Gyorstöltéssel tíz perc alatt 5 órányi „játékidőt” szippant magába. Három órás normál töltés után viszont akár 30 órán át hallgatható. Ára: 80 ezer Ft (220 euró).\nMobil monitor\nSzinte minden menedzser laptopon (is) dolgozik, amit gyakran egy asztali monitorra köt, de ez utóbbit nem viheti magával. Ilyenkor jön jól egy könnyű, kiegészítő képernyő full HD felbontással, beépített mini állvánnyal. A tesztek két közepes árú szereplőjét tudjuk ajánlani. Egyik a tetszőleges szögben dönthető, jó fényerejű Lenovo ThinkVision M14 (csak USB-vel megy). A másik a szerényebb színhűségű AOC I1601FWUX, ez egy kábelen viszi át az adatot és veszi föl az áramot. De csak olyan laptophoz való, amin az USB-C aljzat tudja a DisplayPort átvitelt.Árak: Lenovo 240 dollár, AOC 130 dollár."},{"author":"Haszon","title":"Hal helyett méretes bírságot is kifoghatnak a hazai horgászok","url":"https://haszon.hu/megkeresni/jog/halaszat-horgaszat-birsag","categories":["Halgazdaság","Halászat","Tilalom","Jogsértés","Büntetés","Bírság"],"date":"Mon, 13 Dec 2021 10:28:00 +0000","content":"A Nébih folyamatosan ellenőrzi a horgászokat és a halgazdaságokat. A közelmúltban több jelentős bírságot is kiszabtak az észlelt szabálytalanságok miatt. Akadt illegális horgász, akinek 480 ezer forintos büntetést kellett kifizetnie.\n\n\nEllenőrzik a halgazdaságokat\n\nA Nébih egész évben ellenőrzi a hazai vizeken a horgásztatást és a haltelepítéseket, hiszen csakis nyilvántartott halgazdaságokban, a hatóság által jóváhagyott gazdálkodási terv alapján, az arra jogosult személy vagy szervezet folytathat horgászatot vagy haltelepítést. Ez alól a magántulajdonban lévő, nyilvántartásba nem vett „horgásztavak” sem mentesülnek – áll asz Agrárszektor.hu cikkében.\nHalgazdálkodásokban talált szabálytalanságok miatt 50-ből 5 esetben bírságolt idén a Nébih Állami Halőri Szolgálata (ÁHSZ), mintegy 6 millió forint összegben. Két esetben pedig a haltelepítést is megtiltották itthon nem honos halfaj jelenléte miatt. \n Fontos megemlíteni, hogy Magyarországon szinte minden olyan vízterület halgazdálkodási vízterületnek minősül, amely időszakosan vagy állandóan alkalmas a halak életfeltételeinek biztosítására. Kivételt csak néhány haltermelő, engedélyekkel rendelkező, mesterséges létesítmények képez. Ráadásul mindig be kell jelenteni azt a vízterületet a halgazdálkodási hatósághoz.\nVigyázzunk, hol horgászunk!\n\nAzonban nem csak a halgazdaságok vezetői aggódhatnak az ellenőrzések miatt. Hazánkban igen nagy problémát jelent az illegális horgászat. Ennek, valamint az engedély nélküli halkereskedelemnek a felszámolása érdekében még 2015. májusában megalakult a már korábban említett Állami Halőri Szolgálat. Az ÁHSZ feladata a hatályos jogszabályok betartatása egyebek között az ország halgazdálkodási vízterületein, valamint bárhol, ahol halat forgalmazhatnak – áll a HelloVidék.hu egy korábbi cikkében.\n„Az állami halászati őrök nemcsak a vízpartokon jogosultak ellenőrizni, hanem a halak és a haltermékek mozgását is nyomon követhetik a víztől az asztalig. Ennek megfelelően a szakemberek az éttermeket és a halértékesítő helyeket is ellenőrzik” \n– mondta Markella Krisztián, a Nébih Mezőgazdasági Genetikai Erőforrások Igazgatóság Agrárgazdálkodás Felügyeleti Osztályának vezetője.\nA szakértő arról is beszélt, hogy jogsértő horgászatnak minősül az engedély nélküli horgászat vagy halászat mellett például a területi jegy nélküli horgászat, a megengedettnél több horgászeszköz használata, valamint a tilalmi időben vagy tiltott helyen történő horgászat és halászat, de a védett hal zsákmányolása is.\nAz engedély nélküli horgászat pedig  büntetéssel jár. A Nébih által kiszabott legnagyobb bírság összege 480 ezer forint volt, a hatóság ebben az esetben horgászatot és illegális halkereskedelmet szankcionált."},{"author":"Haszon","title":"Nagyot bukott az ékszerüzleten Andy Vajna özvegye","url":"https://haszon.hu/megorizni/piacok/vajna-ekszer-felszamolas","categories":["Bukás","Csőd","Ékszerüzlet","Andy vajna","Felszámolás"],"date":"Mon, 13 Dec 2021 09:25:00 +0000","content":"Elkelt Vajna Tímea ékszercéges érdekeltsége, a bő két éve felszámolásra ítélt Dorottya Diamond Palace Kft. vagyona: 1,28 millió forintért adtak túl az ékszerkészleten és a bolt berendezési tárgyain. Egy éve még majdnem 6 millióról indult a licit, ehhez képest is nagy a bukás. \n\nAprópénz?\n\nVajna Tímea a Beauty Enterprises Kft.-n keresztül volt résztulajdonos a belvárosi üzletben. A felszámoló Lubin Invest Zrt. legutóbb szeptemberben hirdetett nyílt pályázatot az ékszerbolt vagyontárgyaira, a becsértéket 1,6 millió forintban állapították meg, a minimálárat (amennyinél kevesebbért nem adhatták el a vagyont) 1,28 millió forintnál húzták meg. Az eredményhirdetés szerint éppen ennyit, a becsérték 80 százalékát volt hajlandó adni a nyertes, írja a 24.hu.\n137 ékszer volt a csomagban – (fekete) gyémántok, kő nélküli aranygyűrűk és többféle féldrágakő, turmalin, zafír és opálkő szerepelt a pályázathoz mellékelt listán –, ezek értékét összesen egymillió forintra lőtték be. Az üzlet berendezéseit 600 ezer forintra árazták be.\nMagasabbról indult\n\nTavaly októberben hirdette meg a felszámoló először azt, ami az üzletből megmaradt, akkor még 5,7 millió forintra tartotta a gyémántos cég vagyonát, és a minimálárat se engedte ennél lejjebb. Tavaly novemberben, a második próbálkozásra a Lubin Invest már négymillióért is eladta volna a vagyont, de hiába. Végül a hatodik nekifutás sikeres volt."},{"author":"Haszon","title":"Milyen címekre kattintanak az olvasók a neten? Most megtudhatod","url":"https://haszon.hu/megorizni/piacok/sikeres-online-tartalmak-receptje","categories":["Tartalomkészítés","Siker","Felmérés","Sikeres tartalom"],"date":"Mon, 13 Dec 2021 08:32:00 +0000","content":"A BuzzSumo tartalommarketing platform szakértői több mint 100 millió cikket elemeztek hogy megállapítsák, mely szavak, kifejezések vonzzák legjobban az olvasókat. A 2021-es eredmények egyértelműen jelzik, hogy rengeteget változott az emberek érdeklődési köre az elmúlt néhány évben.\n\n\nVisszatekintés\n\nMielőtt belemerülnénk a portál kutatásának eredményeibe, fontos megjegyezni, hogy a BuzzSumo, mint említettük, tartalommarketing, és nem p kommunikációra szakosodott platform . Éppen ezért megállapításai mindenki számára hasznosak lehetnek, akik szeretnének több olvasót csalogatni saját oldalukra, tartalmukra. Legyen szó akár egy kisvállalkozóról, aki e megnyerő Facebook hirdetést akar összerakni, egy YouTuberről, aki több nézőt szeretne bevonzani, vagy épp egy íróról, aki arra keresi a választ, hogyan tűnhetne ki az online tér forgatagában.\nEgy valami biztos: ami működött 2017-ben, már nem működik 2021-ben. Vagy 2022-ben, ha úgy tetszik. \nA BuzzSumo rámutatott, hogy 2017-ben azokra a tartalmakra kattintottak legtöbben, amelyek címeiben érzelmekhez köthető kifejezések voltak (például „örömkönnyek”, „nem tudod majd abbahagyni a nevetést”, „libabőrös leszel”). Kifejezetten népszerűnek számítottak a kvízjátékok („50-ből 1 ember tudja teljesíteni ezt a tesztet”), illetve a csoportidentitásra („15 dolog, amit csak a tanárok értenek”) típusú címek. \nAz elmúlt években azonban rengeteget változtak a felhasználói igények és a közösségi platformok algoritmusai is. 2017-ben a Facebook elkezdte kigyomlálni a „nem fogod elhinni, mit csinált ez az ember” jellegű, kattintásvadász címekkel operáló cikkeket. Továbbá a felhasználók is rájöttek, hogy ezek az irományok semmilyen érdekes információt nem tartalmaznak. Egy szó, mint száz, a nyálas, kattintásvadász tartalmak ideje leáldozott.\nMi működik most?\n\nAz emberek évről-évre több online tartalmat fogyasztanak, egyre több a tartalomgyártó, és egyre nehezebb kitűnni a tömegből. Kérdés, hogyan lehet csatát nyerni a figyelemért folyó háborúban? A BuzzSumo rendkívül hosszan taglalja a működőképes, olvasóbarát címek jellemzőit, mi a legfontosabbakat emeltük ki, amelyek az alábbiak:\n \nLegyen szó bármilyen platformról, a legsikeresebb cikkek címei rövidek\n Az olvasók szeretik, ha számok szerepelnek a címben\n Bizonyos háromszavas kifejezések, például az „amit tudnod kell”, vagy az „első alkalom, hogy” kedvező hatást fejtenek ki\n Tetszik vagy sem, a hiperbolák továbbra is működnek. Természetesen nem a matematikában használt kúpszeletekre gondolunk, hanem a retorikai fogalomra. Magyarul a tartalmi erősítésre, a szavak jelentésének eltúlzására \n A rangsorok, a toplisták, az újdonságok, a meglepetések és a hasznos tapasztalatok megosztása ösztönzik az elköteleződést\n Az időcentrikus elemek szintén (\"idén\", \"X másodpercben belül\") rendkívül hatékonynak bizonyultak\n \nHa kíváncsi vagy a BuzzSumo részletes elemzésére, kattints ide!"},{"author":"Haszon","title":"Toplista: ezek a legnépszerűbb nyelvtanulási appok a piacon","url":"https://haszon.hu/megorizni/piacok/nyelvoktatasi-appok-rangsora","categories":["Rangsor","Toplista","Duolingo","Babbel","Oktatás","Nyelvtanulás"],"date":"Mon, 13 Dec 2021 07:33:00 +0000","content":"A járványban kiugróan sokan kezdtek oktatási, azon belül is a nyelvtanulást segítő appokat használni. És bár a piac egyre telítettebb, kiélezett versenyről nem igazán beszélhetünk. A Duolingo ugyanis toronymagasan vezet.\n\nLetöltések\n\n!function(e,i,n,s){var t=\"InfogramEmbeds\",d=e.getElementsByTagName(\"script\")[0];if(window[t]&&window[t].initialized)window[t].process&&window[t].process();else if(!e.getElementById(n)){var o=e.createElement(\"script\");o.async=1,o.id=n,o.src=\"https://e.infogram.com/js/dist/embed-loader-min.js\",d.parentNode.insertBefore(o,d)}}(document,0,\"infogram-async\");\nBár a Duolingo viszonylag késői belépőnek számít, mégis villámgyorsan sikerült belopnia magát a felhasználók szívébe. Korunk egyik legnépszerűbb és legnagyobb nyelvtanulási applikációjáról van szó, amelyet a világon már 500 millióan töltöttek le, és több mint 40 millió aktív havi felhasználóval rendelkezik. Az alkalmazás különlegessége abban rejlik, hogy minden kurzus a felhasználókra van szabva, még ha ezt elsőre nem is veszi észre mindenki. A szoftver algoritmusa felméri, hogyan teljesítenek az emberek, az adatok alapján pedig olyan kérdésekkel bombázza a „diákokat\", amelyekre valószínűleg 80 százalékos pontossággal tudnak válaszolni. Ezáltal sikerélményük lesz, és nem megy el a kedvük a tanulástól. Az app figyelembe veszi azt is, hogy milyen anyanyelvű ember milyen idegen nyelvet szeretne tanulni, ami alapján meghatározza, hogy az adott egyén számára mi a legmegfelelőbb módja az új nyelv elsajátításának.\nPiaci dominanciáját remekül tükrözik a letöltési adatok. A Duolingo után a HelloTalk büszkélkedhet a legjobb eredménnyel, számszerűsítve 145 millió letöltéssel. Ismét megemlítjük, a Duolingo 500 millióval foglalja el az első helyet. A harmadik helyen a Bussuu áll 100 millióval, őt követi a Memrise és a Tandem.\nJövedelmezőség\n\n!function(e,i,n,s){var t=\"InfogramEmbeds\",d=e.getElementsByTagName(\"script\")[0];if(window[t]&&window[t].initialized)window[t].process&&window[t].process();else if(!e.getElementById(n)){var o=e.createElement(\"script\");o.async=1,o.id=n,o.src=\"https://e.infogram.com/js/dist/embed-loader-min.js\",d.parentNode.insertBefore(o,d)}}(document,0,\"infogram-async\");\nBevételek terén már más a helyzet. Ne feledjük, a Duolingo alapvetően  ingyenes szoftver, felhasználóinak csupán öt százaléka fizet elő a prémium szolgáltatásokra, ami a cég bevételeinek 75 százalékáért felel. A maradék 25 százalék hirdetésekből folyik be. A Babbel már nem ilyen nagylelkű az emberekkel, ez viszont az üzleti eredményein is meglátszik. Közel 10 millió főt számláló előfizetői bázisával és évi 171 millió dolláros bevételével a Babbel jelenleg a legjövedelmezőbb nyelvtanulási app a piacon. Elemzők szerint a Duolingo év végére ezen a listán is átveheti a vezető helyet. Jövedelmezőség terén a többi app jelentősen le van maradva az éllovasoktól. \nTöretlen népszerűség\n\n!function(e,i,n,s){var t=\"InfogramEmbeds\",d=e.getElementsByTagName(\"script\")[0];if(window[t]&&window[t].initialized)window[t].process&&window[t].process();else if(!e.getElementById(n)){var o=e.createElement(\"script\");o.async=1,o.id=n,o.src=\"https://e.infogram.com/js/dist/embed-loader-min.js\",d.parentNode.insertBefore(o,d)}}(document,0,\"infogram-async\");\nA Duolingo népszerűsége az idei adatokban is megmutatkozik. 2021 januárja és szeptembere között a nyelvtanulók 61 százaléka döntött a Duolingo mellett. A második helyen a Mondly áll kilenc, a harmadikon a Babbel hét, a negyediken a Busuu hat, az ötödiken pedig a HelloTalk öt százalékos eredménnyel.\nMit hoz a jövő?\n\nÉrdekes módon a Duolingo vezérigazgatója nem az oktatási applikációkat, hanem a TikTok-hoz és az Instagram-hoz hasonló ingyenes appokat tekinti riválisainak. Luis von Ahn úgy véli, a matematika segítségével átcsábíthatja az említett platformok felhasználóit. A napokban bejelentette, hogy 2022-ben egy új applikációt dobnak a piacra. Az app működése tükrözni fogja a Duolingo-ét, annyi különbséggel, hogy általános iskolai matematikát lehet majd rajta tanulni. Bár a Duolingo sikerei figyelemre méltóak, a nyelvoktatásról a matematikára való átállás koránt sem lesz egyszerű. Egyrészt azért, mert a matektanulás teljesen más alapokra épít, másrészt pedig azért, mert a célközönség főleg gyerekekből áll. A szakértők szerint a legjobb eredményt azzal lehet elérni, ha az app szórakoztató, rövid és játékos feladatokba csomagolja a matematikát.\nMindezek mellett a piacon már működnek sikeres, jól bejáratott matekappok, ilyen például a Mathletics és a HegartyMaths is, de a kínai fejlesztők is komoly kihívást jelentenek. Ezek az appok jellemzően először iskoláknak értékesítik a szoftvereiket, és csak a későbbiekben teszik ingyenesen elérhetővé a diákoknak. Luis von Ahn elmondta, hogy még nem döntötték el, milyen üzletpolitikát kövessenek, de annyi biztos, hogy az új platformjuk is ingyenes lesz."},{"author":"Haszon","title":"Van megoldás az árfolyamkockázat kezelésére","url":"https://haszon.hu/megkeresni/bank/van-megoldas-az-arfolyamkockazat-kezelesere","categories":["Bank","Befektetés","Hitel","Hitelezés","Vállalkozás","Vállalati ügyfelek","Raiffeisen bank"],"date":"Mon, 29 Nov 2021 05:18:01 +0000","content":"Az utóbbi időszakban kialakult bizonytalanságok hatására is jelentősen felértékelődött a vállalati ügyfelek szemében a banki kapcsolattartás. A cégek azonban már nemcsak az egyszerű ügyintézést, hanem a közös gondolkodást, a komplex problémákba bevonódást is igénylik a bankoktól. Jakab Ákost, a Raiffeisen Bank vállalati és befektetési banki üzletágvezetőjét a jövő kihívásairól is kérdeztük.\n\n\nEseményekben gazdag\nidőszak áll a gazdasági élet mögött, hogyan tudta a Raiffeisen Bank a vállalati\nügyfelek esetében kezelni a változó kihívásokat?\n\nA COVID 19 váratlan megjelenésével a világ és annak magán- illetve gazdasági szereplői hirtelen egy olyan helyzettel találták magukat szembe, amilyennel korábban még nem. Ez nagyon sok azonnali döntést kényszerített ki, illetve alkalmazkodáshoz, változáshoz vezetett. Rengeteg feladat jelentkezett a Bank életében, talán az egyik legjelentősebb a fizetési moratórium bevezetése volt, ami bizonyos ügyfélcsoportoknak segítséget jelentett, így a Raiffeisen Bank is jelentős figyelmet fordított rá. Nagyon rövid idő alatt olyan hatékony eszközrendszert dolgoztunk ki, amely egyrészt jelzett, ha egy adott vállalati partnernél beavatkozásra volt szükség, másrészt megoldást nyújtott a cégek fizetőképességének megőrzésére, valamint a moratórium lezárása utáni gyors felépülésre.\nA kríziskezelés jegyében\ntöbbféle támogatott hiteltermék is megjelent a piacon. Elérhetőek ezek a\nRaiffeisennél?\n\nTermészetesen igen. Utólag visszatekintve az látszik, hogy komoly versenyelőnyhöz jutottak azok a bankok, akik rövid idő alatt tudták kialakítani az ezen konstrukciókhoz szükséges keretrendszert, illetve voltak olyanok, ide tartozik a Raiffeisen Bank is, akiknek évekre visszanyúló, komoly tapasztalata van már a támogatott konstrukciók terén. Ez természetesen sokszor szinte rohammunkával párosult – de biztosak voltunk benne, hogy óriási lesz az érdeklődés. A Széchenyi Kártya GO! program bevezetése például egy igazi – expressz tempóban megvalósult – csapatmunka volt. \nMennyire változtak meg a\nvállalatok igényei? Jobban ránéznek a költségeikre, esetleg új megoldásokat, új\ntermékeket keresnek?\n\nKomoly igény merült fel az árfolyamkockázat menedzselésére a vállalati partnerek részéről. Sok – külkereskedelmi tevékenységet folytató - hazai vállalkozás - nem mindig tud „természetes fedezettséget\" garantálni a bevétel és a költségoldal között – kivéve, ha van megoldás az árfolyamkockázat kezelésére. Most még kevés pénzintézet kínál erre standard megoldásokat a KKV szegmensben.\n\n\nA Raiffeisennek van\nárfolyamkockázat-kezelő megoldása?\n\nIgen, szeptembertől a Raiffeisen Banknál a KKV-k számára is elérhető lehetőség, hogy fedezetlen határidős devizaügyleteket kössenek. Ez a legegyszerűbb módja az árfolyamkockázat kezelésének, akár 6 hónapra előre fixálható meghatározott devizák jövőbeni árfolyama. A termékhez kapcsolódik egy online platform, ahol az ügyfelek önállóan, a nap 24 órájában tudnak határidős ügyleteket kötni.\nMilyen megoldásai\nvannak a Raiffeisennek a vállalatok online kiszolgálására? Igénylik még a\nszemélyes találkozást az ügyfelek?\n\nIgen is és nem is. Észrevehető egy markáns különválás: a nagyobb volumenű és komplex ügyletek esetében, mint például egy struktúrált finanszírozási keretrendszer kialakítása, hitelkondíciók meghatározása elvárt a személyes kapcsolat és erre mi is törekszünk – képesek vagyunk ezt országosan biztosítani, ugyanakkor a rutintranzakciók többsége már online zajlik. Kiemelten fontosak a digitális fejlesztések, fizetési megoldások is – mi a piacon a legelső bankok között vagyunk, akik különböző fizetési környezetben tudnak QR-kód alapú avagy fizetési kérelmen keresztül lebonyolított fizetési módot ajánlani ügyfeleiknek mikróvállalkozásoktól kezdve a nagyvállalati igényekig bezárólag.\n Az utóbbi\nidőszakban sokszor komoly vezetők is széttárták a kezüket és azt mondták:\nfogalmuk sincs mi várható mondjuk 1 éves időtávon. Egy jó bank hogyan tudja\nsegíteni üzleti partnereinek pénzügyi döntéseit?\n\nA gazdasági növekedés egyik legfontosabb eszköze, hogy a bankrendszeren keresztül megfelelő likviditás kerülhessen a vállalati szektorba, amely finanszírozás támogató és konstruktív egyszersmind a kockázati döntéseken keresztül biztosítva marad a bankrendszer stabilitása. Ezt mi több módon is elősegítjük: egyrészt elérhetővé tesszük a támogatott hitelkonstrukciókat, másrészt kedvező feltételekkel tudunk finanszírozást nyújtani – például a Garantiqa krízisgarancia konstrukciónak köszönhetően igen alacsony fedezettségi elvárás mellett tudunk megoldást kínálni. Mindezek mellett természetesen nagyon fontos a személyes kapcsolat, a bármikor elérhető tanácsadás és együttműködés lehetősége hiszen a Raiffeisen Banknak Magyarországon, illetve az egész Raiffeisen Csoportnak a CEE régióban a „kapcsolatközpontú\" működés a legfontosabb értéke, amire épül az üzleti stratégiánk is. (x)"}]