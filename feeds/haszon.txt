[{"author":"Haszon","title":"Lidl, Auchan, Tesco, ennyibe kerül az adóemelés a multiknak","url":"https://haszon.hu/megkeresni/ado/mutatjuk-mekkora-kulonadoval-sarcol-uzletlancokat-a-kormany","categories":["Kereskedelem","Adó","Adózás","Bolthálózat","Különadó"],"date":"Wed, 15 Dec 2021 12:05:00 +0000","content":"A legnagyobb élelmiszer-áruházaknak kötelező lesz felajánlaniuk az élelmiszerárut a minőségmegőrzési időtartamuk lejárta előtt legalább 48 órával az Élelmiszermentő Központ Nonprofit Kft. (ÉMK) részére. A kiskereskedelmi különadó felső kulcsát pedig 2,5-ről 2,7 százalékra emelik. A törvényt már el is fogadta az Országgyűlés. Mutatjuk, mekkora profittól eshet el jövőre az Aldi, az Auchan, a Lidl, a Penny, a Spar és a Tesco.\n\n\nBeszédes számok\n\nA kormány idén 64,8 milliárd forint különadó-bevételt várt a kiskereskedelmi láncoktól, ezt azonban a nyáron 54 milliárdra csökkentette. Jövőre azonban 76,3 milliárd forint extra adóra számít tőlük az államigazgatás.\nA portfolio.hu megjegyzi, hogy a legnagyobb multik idei árbevételei nem ismertek, azonban a tavalyi adatok alapján megbecsülhető, hogy a vállalatokat külön-külön mekkora különadó terhelheti jövőre.\nSzámításaik szerint a hat legnagyobb áruházlánc (Lidl, Spar, Tesco, Auchan, Penny Market, Aldi) azzal, hogy 2,5 százalékról 2,7-re emelkedik a különadójuk, a következő összegeket fizethetik be jövőre az államkasszába:\n\nA Lidl a becsült 14,2 milliárd forint helyett 15,4 milliárdot,\na Spar 13,3 milliárd forint helyett 14,3 milliárdot,\na Tesco 12,3 milliárd helyett 13,6 milliárdot,\naz Auchan 6,4 milliárd helyett 6,9 milliárdot,\na Penny Market 5,2 milliárd helyett 5,6 milliárdot,\naz Aldi pedig 4,8 milliárd forint helyett várhatóan 5,2 milliárd forintot.\n\nÖsszesen 61 milliárd érkezhet a hat legnagyobb multitól jövőre, vagyis a különadó emelése legalább 5 milliárd forint extra bevételt jelenthet az államnak. Ez a számítás azonban a 2020-as adatokból indul ki, az üzletláncok bevételei viszont valószínűleg növekednek idén és jövőre is emelkedni fognak, így a végső összeg nagyobb lehet ennél.\nA hírportál megjegyzi azt is, hogy az adóemeléssel jelentős többlethez nem jut a költségvetés 2022-ben, ezért nem kizárható az sem, hogy a kormány a közeljövőben további bevételnövelő intézkedéseket fog bejelenteni.\nA portál azt is kizártnak tartja, hogy a lejáró élelmiszerek megmentésének elmulasztása után kiszabható birság komoly milliárdokat jelentene a költségvetésbe. Ez azonban nem vehető biztosra, hiszen a törvénymódosítás mellé  hatástanulmányt nem csatolt a kormány.\nCsökkenti a pazarlást, vagy ellehetetleníti a működést?\n\nKorábban itt írtunk róla, hogy a kormányzat régóta igyekszik a külföldiek kárára helyzetbe hozni a hazai szereplőket. Az első elemzések szerint a lejáró élelmiszerek felhasználásáról szóló törvény azt a cél szolgálja, hogy újabb terheket rakjon a külföldiek vállára. A hivatalos indoklás szerint azonban a szándék nem ez, hanem az élelmiszerpazarlás megfékezése.\nA javaslat, pontosabban az immár elfogadiott törvény előírja, hogy az élelmiszert forgalmazó kiskereskedelmi láncok ajánlják fel karitatív célokra azokat a termékeket, amelyeknek a lejárati idejéből már csak 48 óra van hátra. Ezeket az Élelmiszermentő Központ Nonprofit Korlátolt Felelősségű Társaságnak (ÉMK) kell felajánlani. Az ÉMK az állam 100 százalékos tulajdonában álló társaság, melynek üzletrésze forgalomképtelen. Az ÉMK felett a tulajdonosi jogokat a magyar állam nevében az élelmiszerlánc-felügyeleti szerv gyakorolja.\nAz ÉMK az élelmiszermentéssel kapcsolatban közhatalmi feladatként ellátja az élelmiszermentési folyamat országos szintű koordinálását, nyilvántartja az élelmiszermentésben közreműködő szervezeteket, koordinációs szerződést köt velük az élelmiszer-elosztásra, illetve egyebek között élelmiszer-elosztást és élelmiszer-újraelosztást végez.\nA törvény a 100 milliárd nettó árbevétellel rendelkező kiskereskedelmi láncokat érinti, vagyis a Telex elemzése szerint szerint a javaslat az Aldit, az Auchant, a Lidlt, a Penny Marketet, a Spart, illetve a Tescot hozhatja nehéz helyzetbe. Ugyan a magyar cégek is érintettek lehetnének a napi fogyasztási cikkek magas forgalma miatt, azonban miután a CBA, a Reál vagy a Coop évek óta franchise-rendszerben, több önálló társaságként működik, kikerülheti a szabályozást."},{"author":"Haszon","title":"Minden utalás mögött egy történet: így jönnek-mennek a pénzek Magyarországon","url":"https://haszon.hu/megkeresni/munka/vendegmunkasok-magyarorszag-2656041248","categories":["Vendégmunkások","Pénz","Munkabér","Fizetés","Család"],"date":"Wed, 15 Dec 2021 11:03:00 +0000","content":"3 milliárd 348 millió eurót, nagyjából 1175 milliárd forintot utaltak külföldről Magyarországra 2020-ban – közölte az Eurostat. Ez jókora visszaesés a 2019-es 4,437 milliárd euróhoz képest, de nem magyar különlegességről van szó. A járvány miatt sok addig külföldön dolgozó tért haza, mások elvesztették az állásukat, ezért nem utaltak annyit.\n\nEurópa az élen\n\nA pénz legnagyobb részét, 1015 milliárd forintot az EU más országaiból küldték ide.Ennek egy része az az összeg, amit a kivándorolt magyarok hazautalnak, de az is ide tartozik, amit a külföldi cégnél dolgozó, a magyar lakcímüket és számlaszámukat megtartó emberek keresnek.\nAz osztrák cégek magyarországi lakhellyel rendelkező dolgozóiknak 1,352 milliárd euró, vagyis 474 milliárd forint fizetést adtak, ez lett az EU 17. legfontosabb nemzetközi pénzügyi transzferútvonala, írja a hvg.hu.\nInnen is ment pénz\n\nEközben 416 milliárd forintot utaltak Magyarországról valamely más országba, ebből 215 milliárdot az EU-n kívülre, 209 milliárdot az unióba. Ennek az összegnek egy része az itt dolgozó bevándorlók hazautalása, de ide tartozik az is, ha valaki a határon túli rokonainak küld pénzt.\nEzzel Magyarország az EU 27 tagállama közül az 5. leginkább rászoruló a külföldről érkező pénzekre. Magyarországnál többet a GDP-hez viszonyítva csak Horvátországba, Lettországba, Romániába, valamint a dúsgazdag, de nagyon sok külföldön munkát vállaló polgárral rendelkező Luxemburgba utaltak."},{"author":"Haszon","title":"Férfierőt fokozó étrendkiegészítőt hívtak vissza, ez a gond vele","url":"https://haszon.hu/megkeresni/fogyasztovedelem/termekvisszahivas-2656041028","categories":["Nébih","Termékvisszahívás","Gyógyszer","Egészségügy","Egészség","Potencianövelő"],"date":"Wed, 15 Dec 2021 09:43:00 +0000","content":"A Nébih kéri a vásárlókat, hogy az alábbi azonosító adatokkal megegyező terméket ne fogyasszák el.\nA részletek\n\nTermék megnevezése: Tornado étrend-kiegészítő\nProbléma jellege: szintetikus gyógyszerhatóanyag szennyeződés (tadalafil)\nBejelentő: PEROME s.r.o. (cseh vállakozás), importőr\nA termék eredete: Kína\nEz van a dobozon\n\nMinőségmegőrzési idő: 2023.09.06\nKiszerelés: 1 doboz 2 kapszulával\nForgalmazó: Perfect Play Kft. (Budapest) / https://potencianovelo-szerek.hu/\nIntézkedés: Termékvisszahívás\nAz importőr értesítette a Perfect Play Kft.-t a termékvisszahívásról. A termékvisszahívás kizárólag a fenti adatokkal azonosított termékre vonatkozik. \nA tadalafil egy szájon át alkalmazható gyógyszerhatóanyag a merevedési zavar (potenciazavar) kezelésére. Eredetileg az ICOS biotechnológiai vállalat fejlesztette ki, és a Lilly ICOS, LLC közös vállalata kezdte el forgalmazni. \nKép a termékről"},{"author":"Haszon","title":"Százmilliárdos kártérítés jár a ragadozó sportorvos áldozatainak","url":"https://haszon.hu/megkeresni/jog/usa-tornaszlanyok-karterites","categories":["Szexuális zaklatás","Igazságszolgáltatás","Simone biles","Olimpia","Sportorvos","Kártérítés","Büntetés"],"date":"Wed, 15 Dec 2021 09:04:00 +0000","content":"Az Egyesült Államok Torna Szövetsége, a USA Gymnastics összesen 380 millió dollár kártérítést fizet annak a több száz amerikai tornásznőnek, akiket az Egyesült Államok tornaválogatottjának egykori sportorvosa, Larry Nassar szexuálisan bántalmazott.\n\n\nMegérdemelt büntetés\n\nA megállapodás egy öt éve húzódó jogi csatát zár le. Larry Nassar-t 2016-ban vádolta meg Rachael Denhollander szexuális zaklatással. A sportoló bátorságával példát mutatott csapattársainak. Az évek során kiderült, hogy Nassar több mint 330 tornásznőt molesztált. Olyan olimpiai aranyérmes sportolók estek áldozatul a bűnözőnek, mint Simone Biles, Aly Raisman és McKayla Maroney.\nAz orvost végül 2018-ban 300 évnyi letöltendő börtönbüntetésre ítélték. \nAz egyezségben megállapított, forintban 123 milliárdot is meghaladó kártérítés az egyik legnagyobb a szexuális zaklatási ügyek történetében. A megállapodás részeként a USA Gymnastics és az Olimpiai Bizottság testületi helyeket is biztosít az áldozatoknak.\nMég nincs vége\n\nThis chapter is finally closed.\nNow the hard work of reform and rebuilding can begin. Whether or not justice comes and change is made, depends on what happens next. https://t.co/611dOyACeP\n— Rachael Denhollander (@R_Denhollander) December 13, 2021\n \nAz áldozatokat képviselő ügyvéd történelminek nevezte az egyezséget, de kijelentette, addig nem nyugszanak, amíg nem jának el  azokkal a tisztviselőkkel szemben, akik súlyos mulasztásokat követtek el a nyomozás során.\nEgy júliusi vizsgálat során kiderült, hogy a nyomozásban résztvevő FBI-ügynökök számos hibát követtek el, perdöntő bizonyítékokat titkoltak el és szándékosan késleltették az igazságszolgáltatást. Ezek eredményeképp Nassar hosszú hónapokig tovább vadászhatott a USA Gymnastics és a Michigan Állami Egyetem lányaira és nőire. \nA mostani, 380 millió dolláros összeggel együtt összességében mintegy 880 millió dollár kártérítést szabtak ki a Nassar visszaéléseivel kapcsolatos ügyekben. A Michigan Állami Egyetem 2018-ban 500 millió dollárt fizetett az áldozatoknak. \nA Torna Szövetség 2018-ban csődöt jelentett, mivel a Nassar ellen benyújtott követelések folyamatosan növekedtek. A mostani egyezséget a szövetségi csődbíróság hétfői tárgyalásán erősítették meg.."},{"author":"Haszon","title":"A Facebooknak minden pénzt megér a névváltás","url":"https://haszon.hu/megorizni/piacok/facebook-meta-nev","categories":["Facebook","Meta","Metaverzum","Védjegy","Felvásárlás"],"date":"Wed, 15 Dec 2021 08:14:00 +0000","content":"A Facebook anyavállalata, a Meta Platforms az elmúlt hónapokban gőzerővel azon dolgozott, hogy minden területen levédesse a Meta márkanevet. Nincs könnyű dolga a cégnek, most azonban egy csaknem 20 milliárd forint értékű ügylettel közelebb került a céljához.\n\n\nDávid és Góliát\n\nBombaként robbant a hír, hogy a Facebook-ot átnevezik a jól csengő, metaverzumot idéző Metára, egészen pontosan Meta Platforms-ra. Egyre inkább úgy néz ki, hogy a névváltoztatás nem lesz annyira egyszerű, amennyire azt Zuckerberg eleinte gondolta. November elején kiderült, hogy az arizoniai székhelyű Meta PC startup vezetői augusztusban beadták a szükséges papírokat az Egyesült Államok Szabadalmi és Védjegyhivatalához (USPTO), és elindították a „Meta\" márkanév levédésének hivatalos folyamatát.\nA Facebook is pontosan ezt csinálta, annyi különbséggel, hogy a közösségi platform kicsit megkésve, október 28-án jelentkezett a hivatalnál. A Meta PC kérelmét még nem dolgozták fel, de mivel közel három hónappal megelőzte a Facebook-ot, így az is elképzelhető, hogy egy komoly jogi csata van készülőben. A TMZ úgy tudja, hogy a Meta PC nem akar szembeszállni a közösségi óriással, ezért a társalapítók, Zach Schutt és Joe Darger hajlandóak eladni a jogokat, egészen pontosan 20 millió dollárért, azaz nagyjából 6,5 milliárd forintért. \nA Facebook háborúja a Meta név jogaiért a napokban újabb fejezethez érkezett.\nPénz nem számít\n\nA platform legújabb lépése remek betekintést nyújt abba, hogy mennyire értékes a vállalat számára a futurisztikus márkanév. Történt ugyanis, hogy a 2021. június 30-án bejegyzett Beige Key vállalat 60 millió dollárért, azaz nagyjából 19,5 milliárd forintért megvásárolta a Meta Financial Group regionális bank védjegyeinek világszintű jogait.\nA bank a hatósági beadványában azt nem árulta el, hogy ki a Beige Key tulajdonosa. A rejtély azonban hamar megoldódott. Kiderült, hogy a titokzatos vállalat a Facebook anyavállalatának, a Meta Platformsnak az érdekeltségébe tartozik. \nA Beige Key kapcsolatban áll velünk, és megvásároltuk ezeket a védjegyeket\n - mondta szűkszavúan a Meta Platforms szóvivője.\nA bank anyavállalatának, a MetaBanknak a sajtósa szintén megerősítette a Meta Platforms érintettségét. \nA MetaBank leányvállalatán keresztül fogyasztói megtakarításokat és hiteleket, valamint kereskedelmi hitelezési szolgáltatásokat nyújt az ügyfeleinek. A Meta Financial továbbá kormányzati szerveknek és a pénzügyi technológiai cégeknek kínál banki megoldásokat. \nA közösségi óriás szóvivője azt is hozzátette, hogy a két vállalat már a Facebook névváltása előtt megkezdte a tárgyalásokat. Megállapodásuk részleteit nem árulták el.\nMire vállalkoztál, Mark?\n\nFontos megjegyezni, hogy bár a USPTO pozitív elbírálás esetén országos jogi védelmet biztosít egy adott vállalat márkájának, ez még nem jelenti azt, hogy a szó a cég birtokába kerül, és képes megakadályozni, hogy mások is felhasználhassák azt üzleti céljaikra. Magyarul, ha a Facebook végül le tudja védetni a Meta márkanevet, attól függetlenül még mások is használhatják a Meta szót, abban az esetben, ha az érintett vállalat egy másik iparágban működik.\nTovább rontja a Facebook helyzetét, hogy még a saját tulajdonában lévő platformokon is akadályokba ütközött. Például Instagramon nem tudta átnevezni saját oldalát Metára, mert a nevet már lefoglalta korábban egy denveri székhelyű motoros magazin. Így Zuckerbergék kénytelenek voltak beérni a „wearemeta\" elnevezéssel.\nJim Prior, a Superunion márkaügynökség vezérigazgatója arra figyelmeztetett, hogy a közösségi oldal várhatóan hatalmas összegeket fog fordítani a név online jogainak biztosítására, ami negatív hatással lesz a márkanévtől függő kisebb vállalkozásokra."},{"author":"Haszon","title":"Átment a parlamenten az adócsomag, mutatjuk, mi van benne","url":"https://haszon.hu/megkeresni/ado/adocsokkentes-varga","categories":["Adó","Adózás","Adócsökkentés","Adóhivatal","Szja visszatérítés","Kedvezmény"],"date":"Wed, 15 Dec 2021 07:45:00 +0000","content":"Elfogadta az Országgyűlés a kormány adócsökkentési törvényjavaslatát, amely jövőre további 750 milliárd forinttal mérsékli a munkát terhelő adókat, a korábbi döntésekkel együtt ez 1500 milliárd forintos adócsökkentést jelent -összegezte a pénzügyminiszter.\n\nA lényeg\n\nA magyar gazdaság újraindítása az egyik leggyorsabb az Európai Unióban. Azért, hogy ezt a lépéselőnyt Magyarország megőrizze, és a magyar családokat, fiatalokat és a vállalkozásokat megerősítsék, a kormány folytatja az adócsökkentések politikáját, mondta Varga Mihály, majd \"kibontotta\" az adócsomagot. Ez van benne:\n\nA most elfogadott törvény értelmében érdemi adócsökkentéssel számolhatnak a vállalkozások. Jövőre további 4 százalékponttal mérséklődik a munkáltatói adóteher, ezen belül 2,5 százalékponttal a szociális hozzájárulási adó, a másfél százalékos szakképzési hozzájárulás pedig megszűnik. Jövőre így 600 milliárd forinttal több pénz maradhat a cégeknél.\nA kormány vállalta, hogy csökkenti az adókat, ha a munkaadók 200 ezer forintra emelik a minimálbért. A parlamenti döntés lehetővé teszi a vállalkozásoknak a magasabb minimálbér kigazdálkodását.\nA kisvállalati adó (kiva) kulcsa egy százalékponttal 10 százalékra csökken, ez a döntés mintegy 10 milliárd forintot hagy az érintett vállalkozásoknál.\n150 milliárd forintos megtakarítást jelent, hogy a kormány meghosszabbította a kis- és középvállalkozások helyi iparűzési adókedvezményét, a vállalkozások jövőre is maximum 1 százalék iparűzési adót fizetnek.\nA családi adóvisszatérítéssel a gyermeket nevelő szülők összesen 600 milliárd forint befizetett adót kapnak vissza, a családok többsége már február közepéig hozzájut ehhez az összeghez.\nJövő január 1-jétől az átlagbér mértékéig személyi jövedelemadó-mentességet kapnak a 25 év alatti fiatalok. Az intézkedés több mint negyedmillió fiatalt érint, nekik összességében 140 milliárd forint adót nem kell befizetniük.\n\nA miniszter az államadósság kezeléséről\n\nVarga Mihály a kedden lezajlott kötvénykibocsátásról elmondta: Magyarország a világon az első külföldi szuverén Zöld Pandakötvény kibocsátóként jelent meg a kínai kötvénypiacon. A kibocsátás célja hármas, az így bevont pénzeszköz a klímaváltozás elleni küzdelemre használható fel, másrészt a kötvénnyel biztosítani tudják Magyarország folyamatos jelenlétét a kínai pénzpiacon, valamint bővítik a befektetői kört is, így az államadósság finanszírozása több lábon állhat.\nA pénzügyminiszter eredményesnek nevezte a magyar államadósság-kezelést, egyebek mellett azért, mert az adósság átlagos futamideje 4-ről 6 évre nőtt, javult a szerkezete és biztonságosabbá vált a finanszírozása is. Mint mondta, 10 évvel ezelőtt az adósság 53 százaléka külföldi devizában volt, de mára ez az arány 20 százalék közelébe javult.\nHozzátette azt is, hogy Európában Magyarországon a legmagasabb a lakosság részvétele az államadósság finanszírozásában, az adósság negyedét a magyar lakosság tartja kézben, míg a kormányváltáskor 3 százalék volt ez az arány.\nVarga Mihály kitért arra, hogy az adósságkezelés a járvány kitörése óta is biztos lábakon áll, Magyarország nemcsak határidőben, hanem a lejárat előtt is törleszteni tudott adósságot. Idén 430 millió dollárnyi adósságot törlesztettek elő, emellett a forint kötvénypiacon is sikerült jelentős, 1300 milliárd forintos előtörlesztést végrehajtani.\n Magyarország 1 milliárd renminbi, azaz mintegy 50 milliárd forint értékű zöld államkötvényt bocsátott ki. A kötvények kínai belföldi és külföldi befektetők számára voltak elérhetőek, futamidejük 3 év. A kötvények kamata 3,28 százalékos. A csaknem kétszeres kereslet azt mutatja, hogy a kínai befektetők is jó eredményeket várnak a magyar gazdaságtól és bíznak a kormány gazdaságpolitikájában - fogalmazott a pénzügyminiszter."},{"author":"Haszon","title":"Orbán Viktor 75 arca: kriptoműalkotásokon tűnik fel a kormányfő","url":"https://haszon.hu/megorizni/vilag/orban-viktor-nft-gyujtemeny","categories":["Orbán viktor","Nft","Ethereum","Műalkotás","Token"],"date":"Wed, 15 Dec 2021 07:23:00 +0000","content":"Egy NFT-művésznek köszönhetően most bárki beszerezhet egy egyedi, Orbán Viktort ábrázoló kriptoműtárgyat. Jelen esetben az \"egyedit\" a szó legszorosabb értelmében kell érteni.\n\n\nA lehetőségek tengere\n\nEz a gyűjtemény azt hivatott bemutatni, hogy Orbán Viktor nem csupán egy miniszterelnök vagy egy politikus, hanem egy igazán sokoldalú ember, és lényegtelen, hogy milyen szakmában, vagy létállapotban próbálja is ki magát, mindegyikben ki fog emelkedni\n-olvasható a gyűjtemény bemutatásában. \nNa de miről is van szó pontosan? A napokban a világ egyik legnagyobb NFT kereskedelmi piacterén, az OpenSea-n megjelent egy különleges, Orbán Viktor ihlette gyűjtemény. \nA kollekcióban 75 alkotás található, amelyek mindegyike a miniszterelnököt ábrázolja, amint -a művész szavaival élve- valamilyen létállapotban leledzik. \nAz érdeklődők bizonyos mennyiségű ethereumért cserébe megvásárolhatják a digitális műtárgyakat, például az ördög ügyvédje, a vörös báró, az LMBTQ, a füstös barna, a gyíkember, a rezsimikulás, a szerzetes, vagy épp a füves Jézus Orbánt. \nAz online liciten eddig 38 NFT talált gazdára összesen 2,6 ether, azaz nagyjából 3,2 millió forint értékben. \nA gyűjteményt ide kattintva tekinthetitek meg.\nMi az az NFT?\n\nAz NFT-k egyedi digitális eszközök, amelyek egy virtuális elem – például műalkotás, zene, videoklip vagy tweet – tulajdonjogát képviselik. Az elmúlt hónapokban a sportban, a divatban és a szórakoztatóiparban is komoly kereslet mutatkozott irántuk, egyre több művész, zenész, influenszer, vállalat, sportklub, rajongó, gyűjtő és vásárló szavaz nekik bizalmat. Segítségükkel az alkotók pénzzé tehetik digitális munkáikat, és egyedi, hiteles tulajdonjogot biztosítanak a vásárlóknak. \nFélreértés ne essék, bármelyik NFT-t könnyedén le lehet másolni, de ez még nem jelenti azt, hogy egy „jobb klikk, másolás\" után egy milliárdokat érő token kerül a birtokunkba. Gondoljunk csak bele, a Mona Lisát is többször megpróbálták lemásolni, hamisítani, mégsem jutottak vele semmire. Nagyjából ugyanez a helyzet itt is. Pontosan vissza lehet követni, ki az NFT eredeti tulajdonosa. Ennek köszönhetően a piac nagyjából úgy működik, mint a hagyományos műkereskedelem.\nHa érdekel, mekkora biznisz van az NFT-kben, számokkal alátámasztva, KATTINTS IDE!"},{"author":"Haszon","title":"A versenyhivatal rámozdult az online autóhirdetési piacra, két céget is vizsgál","url":"https://haszon.hu/megkeresni/auto/hasznalt-autok-dragulas-2656040568","categories":["Autó","Autópiac","Használtautó","Hirdetés","Vizsgálat","Gvh","Versenyhivatal"],"date":"Wed, 15 Dec 2021 06:56:17 +0000","content":"A Gazdasági Versenyhivatal (GVH) vizsgálatot folytat a Használtautó.hu és a Jófogás oldalak üzemeltetőjével szemben, mert az autókereskedők számára kialakított kedvezményrendszere és szolgáltatásai alkalmasak lehetnek a versenytársak kiszorítására. A versenyhatóság a napokban jelentős számú gépjármű-kereskedőt keres meg, hogy felmérhesse a kedvezményrendszerrel kapcsolatos tapasztalatokat.\n\n \n\nA tiszta versenyért\n\nA nemzeti versenyhatóság versenyfelügyeleti eljárást folytat a hazai gépjármű-hirdetési piac egyik legjelentősebb szereplőjével, a Használtautó.hu és a Jófogás weboldalakat üzemeltető Adevinta Classified Media Hungary Kft.-vel szemben, gazdasági erőfölénnyel való visszaélés tilalmának feltételezett megsértése miatt. A cég ugyanis a gépjármű-kereskedők felé olyan kedvezmény- és szolgáltatásrendszert dolgozhatott ki, amely alkalmas lehet a versenytársak kiszorítására vagy piacra lépésük akadályozására a gépjármű hirdetési platformok piacán. A kevesebb versenytárs jelenléte a fogyasztók számára is hátrányos lehet, mivel így a piac szereplői kevésbé érdekeltek alacsonyabb árak alkalmazásában, illetve a szolgáltatásaik fejlesztésében.\nNem online vizsgálódnak\n\nA nemzeti versenyhatóság helyszíni kutatást is tartott a vállalkozás székhelyén, most pedig az eljárás részeként az autókereskedők online hirdetésekkel kapcsolatos tapasztalatait méri fel. A GVH így a napokban jelentős számú, gépjármű-kereskedelemmel foglalkozó vállalkozást keres meg kérdőívével, hogy jobban megismerhesse a hirdetések feladása során figyelembe vett szempontokat.\nA versenyfelügyeleti eljárás megindítása nem jelenti annak kimondását, hogy a vállalkozás a jogsértést elkövette. Az eljárás a tények tisztázására és ezen keresztül a feltételezett jogsértés bizonyítására irányul. Az eljárás lefolytatására biztosított időtartam hat hónap, amely indokolt esetben két alkalommal, egyenként legfeljebb hat hónappal meghosszabbítható."},{"author":"Haszon","title":"Ennyit kaszált Max Verstappen a világbajnoki F1-győzelemmel","url":"https://haszon.hu/megkeresni/auto/forma-1-vilagbajnoksag-verstappen-fizetes","categories":["Max verstappen","Lewis hamilton","Forma-1","F1","Világbajnokság","Nyeremény","Fizetés"],"date":"Wed, 15 Dec 2021 06:21:00 +0000","content":"Egy idegtépő, meglepetésekkel teli, sporttörténelmi jelentőségű finálé után a 2021-es Forma-1 világbajnokságot a Red Bull Racing pilótája, Max Verstappen nyerte. Nézzük, milyen anyagi vonzata van a 24 éves fiatal győzelmének!\n\n\nMegérte küzdeni\n\nA Forma-1 idei szezonzáró versenyére, az Abu Dhabi Nagydíjra rajongók milliói voltak kíváncsiak. A tét óriási volt. Lewis Hamilton bezsebelhette volna nyolcadik, rekordnak számító világbajnoki címét, míg Max Verstappen azért hajtott, hogy életében először magasba emelhesse eddigi legfontosabb trófeáját. A fiatal versenyző végül egy kiélezett küzdelem utolsó pillanatiban maga mögé utasította a hétszeres bajnokot, és megszerezte a 2022-es idényre a megtisztelő egyes rajtszámot. A győzelem természetesen komoly pénzjutalommal is jár, cikkünkben az anyagiaknak járunk utána. \nBusás bónusz, új fizetés\n\nA Marca újság értesülései szerint a világbajnoki győzelem összesen 14 millió euróval, átszámítva nagyjából 5,124 milliárd forinttal gyarapítja Verstappen vagyonát. Idei teljesítményének köszönhetően ugyanis a jövő évi fizetése várhatóan a jelenlegi 23 millió euróról (8,4 milliárd forint) 37 millió euróra (13,54 milliárd forint) fog nőni. \nA világbajnoki jutalmat vélhetően nem az F1-től érkező „pilótadíjként”, hanem szerződéses megállapodások és a szponzorálási lehetőségek révén válthatja be a fiatal versenyző. \nVerstappen az alábbiakat mondta, mikor Lewis Hamiltonnal való rivalizálásáról kérdezték:\nÁltalánosságban úgy gondolom, hogy mindketten nagyon élveztük. Persze megvoltak a pillanataink, de véleményem szerint ez is része a világbajnoki küzdelemnek. Most, hogy vége a szezonnak, úgy gondolom, egy kicsit relaxálhatunk-de kétségtelen, elég feszült volt az egész. A bajnokság során minden egyes versenyen teljesítőképességünk határáig sodortuk egymás. Azt hiszem, ezt nagyon jó látni.\nMi a helyzet Hamiltonnal?\n\nLewis Hamilton a bajnoki cím mellett egy tetemes év végi fizetésemelésről, cirka négymillió euróról (1,46 milliárd forint) is lemaradt. Minden bizonnyal nem az anyagiak miatt keserű most a szájíze, ugyanis az idei szezonban már 49 millió eurót, azaz nagyjából 18 milliárd forintot keresett. A brit versenyző továbbá évente hozzávetőlegesen 10 millió euróval gazdagodik szponzorai, egyebek között a Monster, a Puma, a Tommy Hilfiger, a Sony, a Bose, a Bell és a Gran Turismo jóvoltából.\nIdőközben kiderült, hogy győzelmével a Mercedes munkatársai összesen 17,5 millió font bónuszt oszthattak volna szét egymás között, így fejenként mindenki 10 ezer fontban részesült volna. Idén ez most nem jött össze. \nGratulálok Max-nek és a csapatának. Úgy gondolom, lenyűgöző munkát végeztünk ebben az évben. A gyárban és itt is mindenki keményen dolgozott ezekben a kifejezetten nehéz időszakokban. Büszke vagyok rájuk, és nagyon hálás vagyok, hogy részese lehetek a velük való utazásnak. Mindent beleadtunk a szezon utolsó részében, soha nem adtuk fel.\n-mondta a hétszeres világbajnok."},{"author":"Haszon","title":"Tőzsdei rekord, hagyaték, biztonság: három fontos hír az Apple-től","url":"https://haszon.hu/megorizni/piacok/apple-rekord-hagyatek-biztonsag-ujitasok","categories":["Apple","Tőzsde","Rekord","Újítás","Hagyaték","Android","Google"],"date":"Wed, 15 Dec 2021 05:17:00 +0000","content":"Igen mozgalmas időszakot tudhat maga mögött az Apple. Az elmúlt napokban egy rég várt funkcióval bővült a gyártó kínálata, egy Android-felhasználóknak készített appot is a piacra dobott, sőt, még egy tőzsdei rekordot is bezsebelt.\n\nAndroid app az Apple-től?\n\nAz Apple meglehetősen rendhagyó lépésre szánta el magát. A Google Play Áruházba feltöltött egy Tracker Detect nevű alkalmazást, amelyet kifejezetten az Android felhasználóknak fejlesztett a cupertinói vállalat.\nAz app segítségével a letöltők azonosíthatják a közelükben lévő AirTag vagy ahhoz hasonló eszközöket. Az AirTag-ek olyan kisméretű kütyük, amelyeket például kulcsokhoz, pénztárcákhoz lehet rögzíteni. Segítségükkel a felhelyező nyomon követheti az adott tárgy mozgását. Az app célja, hogy az Androidosok ellenőrizhessék, nem szaglászik-e valaki utánuk a tudtuk nélkül. \nA cég tájékoztatása szerint, ha egy beazonosított nyomkövető több mint 10 percig együtt mozog a felhasználóval, akkor az alkalmazás egy hangjelzéssel segít megtalálni az eszközt, és útmutatást nyújt a letiltásához.\nDigitális örökség\n\nAz Apple legújabb, iPhone-okra kiadott, iOS 15.2-es frissítése egy rég várt funkciót is tartalmaz. A Digitális Örökség nevű szolgáltatásnak hála immáron az iPhone felhasználók is kijelölhetnek olyan személyeket, akik haláluk után hozzáférhetnek elhunyt szerettük digitális adataihoz.\nKorábban ez a folyamat igen bonyolult volt. A telefonok feloldó kódjainak vagy az iCloud információk hiányában az Apple sokszor csak egy bírósági végzés után árulta el a hitelesítő adatokat a gyászoló családtagoknak. \nAz elhunyt felhasználó által kijelölt személy a speciális azonosító kulcs és a halotti anyakönyvi kivonat bemutatás után beléphet az eredeti tulajdonos iCloud fiókjába. Ez a fajta hozzáférés hasznos lehet, ha egy családtagnak telefonszámokra, e-mail címekre, jelszavakra, jegyzetekre, fényképekre és egyéb információkra van szüksége. \nA szolgáltatás beállításának lépéseit ezen a linken találjátok.\nTőzsdei rekord\n\nEgyelőre még nem arról a tőzsdei rekordról van szó, amelyre hónapok óta várnak a piaci szereplők és a rajongók, a történelmi pillanat néhány napja mégis karnyújtásnyira volt az Apple-től. És hogy miről is van szó pontosan? A hárombillió dolláros piaci értékről.\nAz Apple-nek 182,86 dolláros részvényárfolyamot kell elérnie, hogy megvalósítsa azt, ami még soha egyetlen cégnek sem sikerült. Érdekességképp megjegyezzük, hogy a cupertinói cég volt az első, amelyi beléphetett a kétezer milliárd dolláros elitklubba, ez azóta csak a Microsoftnak sikerült. \nAz Apple részvényárfolyama a globális chiphiány és az aggasztó eladási számok ellenére 30 százalékkal nőtt az elmúlt évben. Tim Cook évtizedes vezetése alatt a növekedés 1400 százalékra tehető. \nA cég piaci értéke jelenleg 2,88 billió dollár körül mozog, hétfőn azonban a részvényárfolyam már elérte a 181,32 dollárt. Borítékolható, hogy hamarosan egyedül marad a Microsoft a kétbillió dolláros klubban."},{"author":"Haszon","title":"Nem a méhek bűne, egyre többen ragadnak bele a mézbotrányba","url":"https://haszon.hu/megkeresni/fogyasztovedelem/meheszet-mez-hamisitas","categories":["Méhészet","Hamisítvány","Botrány","Vizsgálat","Büntetés","Bírság","Méz"],"date":"Tue, 14 Dec 2021 19:20:00 +0000","content":"A közelmúltban bebizonyosodott, hogy a Spanyolországból induló mézhamisítási botrány elérte hazánkat is. A Nébih több terméket is visszavolt az üzletláncok polcairól. Most újabb fejezetéhez érkezett a ragacsos történet.\n\nBotrány a méz hazai piacán\n\nNovemberben derült ki, hogy a legnagyobb hazai mézértékesítő, Klenáncz József akácméz áron árult nem akácmézet. A Nébih is megállapította a jogsértést, ezért három termékét is kivonta a forgalomból. Emellett büntetést is kiszabott a gyártóra. A bírság pontos mértékét a Nébih ugyan nem árulta el, annyit azonban közölt róla, hogy meghaladta a 2,5 millió forintot – írja a 24.hu.\nAz említett termékek egyébként a Tesco, a CBA, a Spar, az Auchan és a Metro kínálatában is szerepeltek. A hírportál ezért felkereste az említett üzletláncokat, hogy megtudja, mennyit adtak el az érintett termékekből, valamint forgalmaznak-e még Klenáncz-termékeket.\nVálaszt a Tescótól és a Spártól kaptak, azonban nem tudtak adatot szolgáltatni az eladott mennyiségről. Az viszont tény, hogy a facélia méz – mellyel Klenáncz kereskedett – és az akácméz felvásárlási ára között komoly különbség van – írja a portál. \nForrásaik szerint az akácméz nagykereskedelmi ára kilónként 1300–1500 forint között mozog, amíg az akác 2200–2300 forintba kerül. Ez mintegy 800 forint extra profitot jelenthet kilónként.\nA cikk azt is megjegyzi, hogy valószínűleg nem jelentett komoly problémát kifizetnie a vállalkozónak a büntetést, hiszen a +Dick Kereskedelmi Kft.-jének (ezzel a cégével nyolc magyarországi CBA-üzlet tulajdonosa) tavaly 1 milliárd 825 millió forint volt a bevétele, az adózás előtti eredménye pedig 73 millió forintot tett ki.\nA Spar és a Tesco azonban még forgalmazza azokat a Klenáncz-mézeket, amelyeket nem vont be a Nébih. Leállították azonban a termékei további rendelését, valamint a Spar belső vizsgálatot indított az ügyben.\nA nemzetközi botrány\n\nA Haszon.hu is írt róla a közelmúltban, hogy hamisított méz lehet forgalomban hazánkban. Az Országos Magyar Méhészeti Egyesület (OMME) közölte ugyanis, hogy uniós, vagy néha magyar címke alatt kerülhetett forgalomba olcsó, gyenge minőségű kínai méz. A botrány eredetileg Spanyolországban robbant ki, ahol számos esetben uniós, román mézként értékesítik az olcsó és silány minőségű kínai importot.\n„A világ leghitványabb és legolcsóbb mézeit más eredet feltüntetésével értékesítik. Önmagában – a kereskedelmi láncok és fogyasztók tiltakozása miatt – eladhatatlan mézek eredetét eltüntetik és „eladhatóbb” eredetet tüntetnek fel a címkén”\n- áll a OMME honlapján.\nAz egyesület a tájékoztatója arra is kitér, hogy idehaza magyar zászlóval díszített címkével, „EU-országokból és EU-n kívüli országokból” eredetmegjelöléssel is forgalmaznak teljes egészében kínai mézet. Az egyesület vizsgálatokat kezdeményezett az ügyben.\nSpanyolországban kezdődött\n\nSpanyolország az Unió legnagyobb méztermelő országa, mégis jelentős a portugál és kínai mézimportja. 2015-ben például Spanyolország közel 18 000 tonna mézet hozott be Kínából, tavaly Portugáliából pedig több mint 6000 tonnát. Az olcsó, gyengébb minőségű Kínából származó méz 2021 év elején azonban gyakorlatilag eltűnt a spanyol boltok polcairól, de megjelentek helyettük az uniós román méz.\nA Romániából érkező méz ára a spanyol piacon 1,62 euró/kg, a Kínából származó pedig 1,27 euró/kg, ami a legolcsóbb a világon. Egy tonna méz esetében ez igen jelentős, 350 euró különbséget jelent. Az érdekvédők gyanúja szerint ez a méz kínai méz lehet, csak átcímkézik románná. Előfordulhat szerintük az is, hogy a méz ugyan részben kínai, de román mézzel keverik, esetleg a spanyol mézet keverik kínai mézzel Portugálián vagy Románián keresztük és spanyol mézként kínálják, így verik át a fogyasztókat. A legszomorúbb azonban az a dologban, hogy ez a trükk nem is illegális.\nAz európai és nemzeti jogszabályok számos kiskaput és párhuzamos rendelkezést tartalmaznak, amelyek szélesre tárják az ajtót az ilyen gyakorlatok előtt. Van egy irányelv, két európai rendelet, egy útmutató az alkalmazásukhoz, egy vámkódex, valamint egy tavaly kiadott spanyol királyi rendelet. Ha a román mézet 51 százalékban kínai mézzel keverik, a kapott terméket román méznek nevezhetik\n– áll már az Agrokép.hu cikkében. A mézben lévő pollenszemcsék vizsgálatával azonban meg lehet állapítani a termék származási helyét. Most ezen dolgoznak a szakemberek."},{"author":"Haszon","title":"Hogyan lesz itt jövőre lekvár, pálinka? Gondban a gyümölcstermesztők","url":"https://haszon.hu/haszonagrar/novenytermesztes/palinka-gyumolcs-2656026021","categories":["Gyümölcstermesztés","Gyümölcs","Gondok","Aszály","Fagykár","Klímaváltozás"],"date":"Tue, 14 Dec 2021 18:17:01 +0000","content":"Kivételesen nehéz helyzetbe került a hazai és az európai zöldség- és gyümölcságazat. Jelentős költségnövekedés sújtja a termelőket, ami a termékek piaci árában is meglátszik. Jövőre azonban érkezhet némi segítség az Unió és a kormányok részéről.\n\n\n\n\nBajban a hazai zöldség- és gyümölcságazat\n\nBizonytalanság és problémák sora jellemzi manapság a magyar zöldség- és gyümölcságazatot. Egyebek között a növényvédő szerek és a műtrágya ára is hatalmasat nőtt, valamint a földgáz és az elektromos áram költsége is kétszámjegyű növekedést mutat. A drágulások a termelők mellett a feldolgozóipart is érintik. Emellett például a rossz időjárás - csak az idén - 20-60 százalékos terméscsökkenést okozott a gyümölcságazatban.\n„A kilogrammonkénti önköltség növekedésébe mindezeken túlmenően még belejátszanak a termésveszteségek is, hiszen nem mindegy, hogy az adott hektáronkénti költségre mekkora termés esik. A tavaszi fagyok, illetve a nyári hőség és aszály miatt a betakarítható termésmennyiség a legtöbb ágazatban csökkent – ágazattól függően 10-50% közötti mértékben –, ami szintén jelentős önköltség emelkedést indukál” \n– nyilatkozta Apáti Ferenc, a FruitVeB Magyar Zöldség-Gyümölcs Szakmaközi Szervezet és Terméktanács (FruitVeB) elnöke az Agrárszektor.hu-nak.\nA FruitVeB elnöke arról is beszélt, hogy a hazai zöldség-gyümölcs ágazat mintegy 30-40 növényfaj termelését fedi le, melyek különböző „technológiai és gazdasági jellemzőkkel” bírnak. Ebből kifolyólag nagyon eltérő, hogy melyik növény esetében mekkora drágulást generált az inputanyagok árának a növekedése, azonban átlagosan 5-15 százalék közötti áremelkedésről beszélhetünk.\nNem túl fényes jövő\n\nA szakember arról is beszámolt, hogy a FruitVeb a közelmúltban készített egy felmérést a zöldségek és gyümölcsök feldolgozóiparának néhány szereplőjével. Egyebek között arról is kérdezték őket, hogy mekkora költségnövekedésre számítanak „2021-ről 2022-re”. A megkérdezettek ebben az időintervallumban 73 százalékos növekedést várnak a gáz árában, valamint 89 százalékos emelkedést az elektromos energia tekintetében.\nApáti Ferenc kitért arra is, hogy az építőiparban jelentkező drágulás is jelentősen sújtja a mezőgazdaságot és az élelmiszeripart, hiszen sokakat beruházás-fejlesztés közben ért a változás. A szakember szerint ez beruházásonként 30-50 százalékos plusz költséget jelenthetett, az eredetileg kalkulálttal szemben.\nEmellett az FruitVeb elnöke említést tett a munkabérek 10-15 százalékos emelkedéséről is.\nAz előbb felsoroltakkal együtt így körülbelül 10-25 százalék közé tehető a gazdák költségnövekedése egyetlen év alatt. \nAz elnök azt is megemlítette, hogy az extra költségeket a piac csak részben képes tolerálni. A kisebb, alacsonyabb technológiai színvonalú vállalkozások vannak jelenleg a legnagyobb veszélyben, azonban a fejlettebb, tőkeerősebb nagy cégek sem tudják ezeket a költségeket sokáig finanszírozni. A legnagyobb problémát a vállalkozások számra azonban még mindig a nem megfelelő időjárás és a munkaerőhiány jelentheti 2022-ben.\nPróbál segíteni az Unió\n\nA mezőgazdaság és az élelmiszeripar imént felsorolt problémái azonban nem csak a magyar gazdaságot érintik, hanem az legtöbb uniós országban nehézségeket okoz. Ezért az Unió pénzügyminiszterei december elején új ÁFA-direktívát fogadtak el. Ez uniós szinten lehetővé tenné, hogy a tagállamok jelentősen - bizonyos esetekben akár nulla százalékra - csökkentsék egyes termékek forgalmi adóját. A direktívát azonban még el kell fogadni ehhez az Európai Parlamentnek és a Bizottságnak is – írja a FruitVeb.hu.\nAmennyiben ez megtörténik, akár a zöldségek és gyümölcsök ÁFA-kulcsa is nulla százalékra csökkenthet a tagállamokban már 2022 első felében. Az pedig ezen termékek árcsökkenéséhez is vezethet az üzletek polcain és a piacokon."},{"author":"Haszon","title":"Sokmilliárd euró várja, hogy munkára fogják","url":"https://haszon.hu/megduplazni/palyazat/tobb-ezer-milliard-euro-varja-az-unioban-hogy-kifizessek","categories":["Európai unió","Támogatás","Pályázat","Fejlődés","Fejlesztés"],"date":"Tue, 14 Dec 2021 17:26:00 +0000","content":"Nagyszabású terveket fogalmazott meg a Régiók Európai Bizottsága a legutóbbi, plenáris ülésén. A kis- és középvállalkozások támogatása mellett előmozdítanák az Unió digitalizációját is. Emellett fontos statisztikát közöltek a  pályázati forrásokról. \n\n\nJobban támogatnák a kis- és középvállalkozásokat az Unió\n\nAz uniós kis- és középvállalkozások megerősítését is kitűzte céljául a Régiók Európai Bizottsága a „tisztességes és egyenlő” versenyfeltételek megteremtése érdekében a legutóbbi plenáris ülésén Brüsszelben. A szükséges intézkedéseket részben a világjárvány okozta negatív gazdasági hatásokkal indokolták.\nA Régiók Európai Bizottsága egyebek között kiemelte, hogy átlátható állami támogatási szabályokra van szükség ahhoz, hogy elkerüljék az erőforrások egyenlőtlen és nem hatékony elosztását. A helyi és regionális vezetők emellett szorgalmaznák a közvetlen finanszírozás arányának csökkentését, mert az szerintük „mesterségesen megzavarhatja a piaci kapcsolatokat”.\nKülön figyelmet szentelnének például a vállalkozások innovatív megoldásaira, a zöld technológiák fejlesztésére és a fenntartható munkahelyteremtés támogatására. Egyúttal úgy vélik, hogy a kis- és középvállalkozásokat segíteniük kell az európai intézményeknek a külföldi piacokon is – írja a Hellovidék.hu\nDigitális fejlődés\n\nAz Európai Bizottság (EB) emellett felszólította a tagállamokat, hogy egyebek között technológiák átadásával segítsék a kevésbé fejlett régiókat. Kiemelték, hogy a fogyasztók sokszor korlátozottan férnek hozzá fontos online információkhoz.\nAz EB szerint emellett a fogyasztók nem tudják megfelelően „ellenőrizni” saját adataikat a digitális világban, ami adatvédelmi kockázatokat jelent. Emellett átalakítanák a digitális tér „monopolisztikus struktúráját”, amely illegális versenyelőnyhöz juttathatja a kiemelt helyzetben lévő cégeket.\nSok pénz vár arra, hogy dolgozni kezdjen\n\nAz uniós források kifizetése kapcsán is közzétettek egy felmérést. Ez azt mutatja, hogy a 27 tagállam számára a 2020. március közepe és december vége közötti időszakban jóváhagyott 2,96 billió eurós támogatásból mintegy 544 milliárd eurót költöttek el ténylegesen. Abszolút értékben kifejezve Franciaország a teljes kifizetett támogatás több mint egynegyedét (155,36 milliárd euró) kapta meg; ezután következik Olaszország 19,8 százalékkal (107,9 milliárd euró); Németország 19,1 százalékkal (104,25 milliárd euró) és Spanyolország 16,7 százalékkal (90,8 milliárd euró).\nNézzük az arányokat a tagállamok saját GDP-jéhez viszonyítva :\n\nSpanyolországban (7,3 százalék);\nFranciaországban (6,4 százalék),\nOlaszországban (6,0 százalék),\nGörögországban (4,4 százalék),\nMáltán (3,9 százalék),\nMagyarországon (3,7 százalék),\nPortugáliában (3,6 százalék),\nLengyelországban (3,6 százalék),\nCipruson (3,5 százalék).\n\nFontos megjegyezni, hogy a statisztikához a tagállamok által küldött előzetes adatokat vették számításba."},{"author":"Haszon","title":"Mozgó, kilazult fogak, pont az ünnepek előtt? Van megoldás!","url":"https://haszon.hu/megorizni/lifestyle/fogaszat-egeszsegugy","categories":["Egészségügy","Egészség","Fogászat","Szájápolás","Betegség","Megelőzés"],"date":"Tue, 14 Dec 2021 17:01:04 +0000","content":"Sajnos hazánkban is természetes jelenségnek számít a fogágy gyulladása miatt kialakuló fogvesztés, és még mindig sokan gondolják úgy, hogy ez elkerülhetetlen. Pedig ez csupán tévhit: megfelelő kezeléssel a már mozgó fogak egy nagy része megmenthető, és akár életünk végéig is megőrizhetjük a fogainkat. \n\nA fog mozgathatóságának első számú oka a fogágybetegség\n\nBár a fogak kilazulását okozhatja éjszakai fogcsikorgatás, szorítás, vagy valamilyen egyéb betegség miatti csontpusztulás, leggyakrabban mégsem ezek állnak a háttérben. Az igazi probléma a szinte népbetegségnek számító fogágybetegség, amiről sokan még csak nem is hallottak.  A fogágybetegség legtöbbször évek vagy évtizedek alatt, alattomosan alakul ki, így bizonyos korai, gyors lefolyású eseteket kivéve legkorábban a 40-es évek elejére vezet érzékelhető tünetekhez. Első tünete az ínyvérzés és az íny gyulladása, amit a legtöbben nem is vesznek komolyan. A kezeletlen ínygyulladás és a szájüregi baktériumflóra megváltozása hosszú távon az íny visszahúzódásához, a fogakat tartó csontszövet gyulladásához, és lassú pusztulásához vezet. Végül a fogak instabillá válnak, ha pedig nem történik kezelés, a beteg elveszíti őket.\n\n\nEgy mozgó fog mindig rendszerszintű problémára utal\n\nJellemzően az elülső fogak lazulnak ki könnyebben, ami érthető, hiszen ezeket csak egyetlen gyökér tartja. Jó hír viszont, hogy éppen ezért előbb fény derül a problémára és nagyobb az esély a fog megmentésére. A több gyökerű őrlők viszont már csak akkor kezdenek el mozogni, ha a csontvesztés igen jelentős - ilyenkor már alig van lehetőség a fog megőrzésére.\nSzintén fontos tudnivaló, hogy már egyetlen mozgó fog is azt jelzi, hogy súlyos probléma van: bár tüneteket még nem feltétlenül tapasztal a beteg, de általában már a szomszédos fogak is érintettek. Nagyon lényeges tehát, hogy a kezelés minél előbb megkezdődjön. Arra viszont fel kell készülni, hogy a kezelés hónapokon át tart, és később sem szabad elhanyagolni a rendszeres fogászati kontrollokat, fenntartó kezeléseket.\n Enyhébb esetben műtétre sincs szükség\nA kezelés első lépésének célja, hogy lecsökkentsék a kórokozó baktériumok mennyiségét a szájüregben, és visszaálljon egy egészséges szájüregi baktériumflóra. Ehhez először fogkőeltávolítást kell végezni, mind az íny feletti, mind az íny alatti részeken. Ha pedig már megkezdődött az íny alatti tasakképződés, akkor a tasakokat ki kell tisztítani, mivel itt különösen kedvezőek a körülmények a kórokozók további szaporodásának. Súlyos esetben antibiotikumos kezelés is szükséges lehet, illetve előfordul, hogy a mozgó fogat tehermentesíteni kell a tömések, fogpótlások beállításával. \nAz első lépés után nagyjából 2 hónap várakozási idő következik, amikor rendkívül fontos, hogy a beteg pontosan betartsa a rendelőben kapott utasításokat, és körültekintően ápolja a fogait és fogközöket. Szerencsés esetben 2 hónap elteltével az íny újra letapad, létrejön egy szinte teljesen gyógyult, erős, gyulladásmentes szövet, amely képes stabilizálni a fogakat.\nSúlyos esetben is van remény\nHa a fenti lépések nem hoznak kielégítő eredményt, akkor a műtéti beavatkozás még mindig segíthet. Ilyenkor egy aprócska területet tárnak fel, és nagyító alatt végzik a beavatkozást. A műtét célja, hogy eltávolítsák az addig nem hozzáférhető területeken maradt baktériumokat, és szükség esetén csontpótlást végezzenek.\nA kezelés alatt és a műtét után kiegészítő kezelésként alkalmazhatnak úgynevezett sínezést is. Ez azt jelenti, hogy speciális, fém vagy üvegszál erősítésű tömőanyaggal, vagy porcelán leplezésű híd készítésével egymáshoz rögzítik a fogakat, amelyek ilyen módon stabilizálják egymást. A sínezés külső szemlélő számára nem látható. \nA gyógyulás a műtét után általában 6-9 hónapot vesz igénybe, ezután a fogak újra stabillá válhatnak, a környező szövetek gyulladása pedig megszűnhet. De ekkor sem szabad elhanyagolni az utókezelést: a fogak egy életen át tartó megőrzéséhez 3-6 havonta fogászati kontrollra és fogkőleszedésre van szükség. \n\n\nNe csak\nakkor menjünk fogorvoshoz, ha már baj van! \n\nSajnos Magyarországon is az a tendencia, hogy csak akkor megyünk fogorvoshoz, ha már valamilyen panaszunk van. Pedig a fogászati betegségek nagy része megelőzhető lenne a rendszeres fogászati kontrollal és fogkőleszedéssel. Ráadásul a beavatkozások ma már fájdalommentesen végezhetőek, így többé nem kell félni a fogorvostól, és hosszú távon a pénztárcánkat is kíméljük, ha rendszeresen meglátogatjuk a rendelőt.\nA cikk Dr. Molnár Bálint, a Semmelweis Egyetem Parodontológiai Klinikájának docense és a Dentpoint Implantológiai és Parodontológiai Centrum vezetőjének szakmai támogatásával készült."},{"author":"Haszon","title":"A fő ellenség az infláció, ismét kamatot emelt a jegybank","url":"https://haszon.hu/megorizni/makrogazdasag/inflacio-kamatemeles-jegybank","categories":["Infláció","Pénzromlás","Jegybank","Mnb","Kamatemelés"],"date":"Tue, 14 Dec 2021 16:19:19 +0000","content":"A Magyar Nemzeti Bank Monetáris Tanácsa 30 bázisponttal 2,4 százalékra emelte a jegybanki alapkamatot, és 80 bázisponttal 2,4 százalékra az egynapos betét kamatát; az egynapos és az egyhetes fedezett hitel kamata 30 bázisponttal emelkedett 4,4 százalékra.\n\nAz első kommentek\n\nRegős Gábor, a Századvég Gazdaságkutató makrogazdasági üzletágvezetője az MTI-nek küldött kommentárjában kiemelte, a jegybank a várakozásoknak megfelelően tovább szigorított a monetáris kondíciókon, bár az alapkamatot tekintve ennek mértéke minimálisan kisebb volt a vártnál. Suppan Gergely, a Takarékbank vezető elemzője, valamint az Equilor Befektetési Zrt. elemzése szintén arra mutatott rá, hogy a várakozásoknak megfelelően emelt alapkamatot a jegybank, de annak mértéke kissé elmaradt a 2,5 százalékos elemzői konszenzustól.\nAz elhúzódó inflációs nyomás hosszú alapkamat-emeléseket indokol, tovább folytatódik a kamatemelések sorozata 2022-ben is\n - mondta Virág Barnabás, a Magyar Nemzeti Bank (MNB) alelnöke a kamatdöntést követő online háttérbeszélgetésen kedden. Hozzátette: az új szakaszban meghatározó az egyhetes betéti eszköz kamata, az egyhetes betéti rátában bekövetkező lépések tartósan beépülnek.\nA tanács értékelése szerint a „fő ellenség” változatlanul az infláció, középtávon a legfontosabb az inflációs várakozások lehorgonyzása az inflációs céllal összhangban.\nA jegybank lezárta a válságkezelő eszközök kivezetését, így befejezteaz állampapír-vásárlási programot - közölte. Az MNB nem vásárol újabb vállalati kötvényeket, decemberben lezárja a növekedési kötvényprogramot is (Nkp).\nFriss prognózis\n\nA jegybank 5,1 százalékra emelte idei inflációs prognózisát, továbbá csökkentette GDP-várakozását 6,3-6,5 százalékra legfrissebb Inflációs jelentésének kedden közölt főbb számai szerint.\n Az előző, szeptemberi Inflációs jelentésben 4,6-4,7 százalékos idei infláció és 6,5-7,0 százalékos GDP-várakozás szerepelt.\nAz MNB továbbra is azzal számol, hogy a fogyasztói árak emelkedése 2022-től csökkenésnek indul, az infláció jövőre 4,7-5,1 százalék, 2023-ban és 2024-ben 2,5-3,5 százalék lehet a legújabb előrejelzés szerint."},{"author":"Haszon","title":"Tudod, mikor küldték a világ első SMS-ét? Most sokat érhet","url":"https://haszon.hu/megorizni/vilag/arveres-2656026362","categories":["Sms","Értékesítés","Árverés","Aukció","Bevétel","Segítség"],"date":"Tue, 14 Dec 2021 15:18:04 +0000","content":"A Vodafone digitális műtárgyként árverésre bocsátja a világ első SMS-ét. Az üzenetet 1992. december 3-án továbbították a Vodafone hálózatán keresztül, és a Vodafone alkalmazottja, Richard Jarvis fogadta egy karácsonyi bulin. Az üzenet 15 betűből állt: Merry Christmas, azaz Boldog karácsonyt! \n\nA részletek\n\nAz SMS-t nem helyettesíthető tokenként (non-fungible token, NFT) árverezik el a franciaországi Aguttes aukciósház által szervezett árverésen. A vevő, aki Ether kriptopénzzel fizethet, kizárólagos tulajdonjogot szerez a világ első SMS-ét továbbító eredeti kommunikációs protokoll részletes és egyedi másolatára. Az online árverésre 2021. december 21-én kerül sor. A Vodafone a digitális műtárgy értékesítéséből származó bevételt az ENSZ Menekültügyi Főbiztosságának, az UNHCR-nak ajánlja fel az otthonuk elhagyására kényszerülő emberek támogatására.\nEzzel az aukcióval két évszázad úttörő szellemét egyesítjük. A világ első SMS-ét örökítjük meg blokkláncban, és az arról szóló jó hírt nem helyettesíthető tokenként (non-fungible token, NFT) hirdetjük meg árverésen, hogy az értékesítésből befolyó összeggel társadalmunk egyik legégetőbb kihívására megoldást kereső szervezetet támogathassunk\n – mondta Amanda Nelson, a Vodafone Magyarország vezérigazgatója. \nA rövid szöveges üzenet közel három évtizeddel ezelőtti továbbítása meghatározó pillanat volt a mobilkommunikációs technológia történetében. 1999-ben, hét évvel azután, hogy sor került az első SMS továbbítására a Vodafone hálózatán keresztül, lehetővé vált a szöveges üzenetek több hálózaton keresztüli küldése, ami felgyorsította használatukat és népszerűségüket. Ma már világszerte emberek milliárdjai küldenek üdvözleteket karácsony, újév és sok más ünnep alkalmából, szöveges üzenetek, videók, hangüzenetek és emojik formájában. \nAz SMS-alapú múltból az NFT-re épülő jövő felé\n\nAz 1990-es évekre és a 2000-es évek elejére nagyon népszerűvé vált az SMS, napjainkban pedig hasonló népszerűségnek örvend a blokklánc-technológia. Világunk a digitális technológiák által meghatározott új korszakba lépett, melyben az internet és az online alkalmazások folyamatosan és egyre gyorsabb ütemben fejlődnek.\nAz elmúlt 12 hónapban áttörést sikerült elérni a blokkláncokban generált és tárolt ‘nem helyettesíthető tokenek’ tekintetében. Ezek a tokenek a tulajdonjog egyedi és meghamisíthatatlan igazolásaiként szolgálnak, amelyek digitálisan bizonyítják egy adott eszköz tulajdonjogát. A felhasználási lehetőségek például a digitális műtárgyak és gyűjtemények tulajdonjogától kezdve egészen az online játékokhoz és webdomainekhez tartozó virtuális tárgyakig terjednek.\nA ‘non-fungible’ kifejezés magyarul: ‘nem helyettesíthető’, ami azt jelenti, hogy az NFT-k megváltoztathatatlanul és egyértelműen bizonyítani képesek például egy eszköz tulajdonjogát és az ahhoz kapcsolódó szavazati jogokat. Az NFT tulajdonosa a saját blokklánc-pénztárcájában tárolja - ami gyakorlatilag egy digitális pénztárca.\nÍgy zajlik az árverés\nA folyamatban az ‘első SMS’ egyedi darabként kerül értékesítésre. Az exkluzív egyedi NFT (1/1 Edition) garantálja az első SMS eredeti kommunikációs protokolljának egyedi, részletes másolatának tulajdonjogát. Az árverést 2021. december 21-én Párizsban az Aguttes, Franciaország első független aukciósháza rendezi meg. Az elsősorban a nemzetközi műtárgy- és luxuspiacon aktív aukciósház a világ minden tájáról vár licitálókat az értékesítésre."},{"author":"Haszon","title":"A Time szerint 2021-ben az év embere nem más, mint…","url":"https://haszon.hu/megorizni/vilag/elon-musk-ev-embere","categories":["Elon musk","Karikó katalin","Az év embere","Time magazin","Simone biles","Olivia rodrigo","Spacex","Tesla","Nasa"],"date":"Tue, 14 Dec 2021 14:44:01 +0000","content":"…Elon Musk.\nŰrbáró, influenszer, úttörő\n\nElon Musk (@elonmusk) is TIME's 2021 Person of the Year #TIMEPOY https://t.co/8Y5BhIldNs pic.twitter.com/B6h6rndjIh\n— TIME (@TIME) December 13, 2021\n \nA Time magazin idén a Tesla elektromos autógyártó vezérigazgatóját, a SpaceX űrvállalat alapítóját, a Neuralink neurotechnológiai cég társalapítóját, a The Boring Company alagútfúró vállalat alapítóját, a világ leggazdagabb emberét, Elon Musk-ot választotta az év emberének. Minden bizonnyal meg lehet kérdőjelezni a Time döntését, de inkább nézzük meg Musk idei érdemeit.\nA Tesla piaci értéke egy rendkívül sikeres év után átlépte az ezer milliárd dolláros álomhatárt, ezzel a világ legértékesebb autómárkájává vált. Perspektívába helyezve a Ford és a General Motors már akkor sem tudná lenyomni a villanyautók királyát, ha egy vállalattá olvadnának össze. \nNem mehetünk el szó nélkül az űrvállalata mellett sem. A SpaceX több sikeres küldetést is végrehajtott a NASA-val, civileket juttatott az űrbe, asztronautákat szállított a Nemzetközi Űrállomásra, fekete lyukakat és szupernóva-maradványokat kémlelő eszközöket állított keringési pályára, valamint folyamatosan bővíti a Starlink műholdkonstellációt, amely a világ minden pontjára eljuttatja az internetet. \nMusk a közelmúltban bejelentette, hogy a Neuralink szakértőinek jóvoltából jövőre emberekbe is beültethetik az első agyi chipeket. Ezek súlyos gerincvelő-sérüléssel élő, mozgáskorlátozott emberek életét változtathatják meg. A Neuralink a nemrég közzétett egy videót, amelyen egy majom a cég eszközét használva az agyhullámaival irányított egy videójátékot. Musk elmondta, hogy a technológia tökéletesen és biztonságosan működik majmoknál. Az emberi alkalmazás előtt természetesen temérdek tesztet és finomhangolást végeznek el a chipeken. \nMindezek mellett a Saturday Night Live amerikai szórakoztató műsorban házigazdaként, műsorvezetőként tűnt fel, Twitteren több mint 66 millió főt számláló követői bázist épített fel, bejegyzéseivel pedig többször is felborította a tőzsdét és a kriptovaluták világát. Arról nem is beszélve, hogy vagyona rövid időre meghaladta a 300 milliárd dollárt. A történelem során előtte ez még senkinek nem sikerült.\nMagyar siker\n\nVaccine scientists are TIME's 2021 Heroes of the Year #TIMEPOY https://t.co/8qAiVzxRPP pic.twitter.com/pxee2faWdL\n— TIME (@TIME) December 13, 2021\n \nA magazin annak ítéli oda az Év Embere díjat, aki a vizsgált időszakban a legnagyobb mértékben befolyásolta a híreket és az életünket, akár rossz, akár jó értelemben.\nAz egzisztenciális krízis megoldásainak megalkotásáért, a technológiai titánok korának lehetőségeinek és veszélyeinek megtestesítéséért, a társadalom legmerészebb és legdiszruptívabb átalakulásainak ösztönzéséért Elon Musk kapja a TIME 2021 Év Embere díjat\n-mondta a magazin főszerkesztője, Edward Felsenthal.\nA Time az „Év Hősei” kategóriában Karikó Katalint is díjazta az mRNS-vakcinák és a koronavírussal kapcsolatos kutatómunkában részt vevő kollégáival, Drew Weissman-nal, Barney Graham-mel és Kizzmekia Corbett-el egyetemben. A négy kutató a hősök kategória címlapjára is felkerült. \nAz év előadja Olivia Rodrigo lett, míg az év sportolója díjat Simone Biles négyszeres olimpiai bajnok amerikai tornásznőnek ítélték oda."},{"author":"Haszon","title":"Parragh odaszúrt egyet Matolcsynak, de a kormányt megdicsérte","url":"https://haszon.hu/megkeresni/munka/minimalber-inflacio","categories":["Mkik","Infláció","Árfolyam","Minimálbér","Minimálbér emelés","Mnb"],"date":"Tue, 14 Dec 2021 13:22:00 +0000","content":"Az olcsó munkaerő többé nem versenyképességi előny, oktatni, képezni kell, és tovább emelni a béreket – mondta a VG-nek Parragh László, a Magyar Kereskedelmi és Iparkamara elnöke, aki szerint a gyenge forint és a magas infláció is elkerülhető lett volna.\n\n  Ami megtörtént, és ami nem\n\nAmit lehetett, azt a kormány megtette a járvány gazdasági hatásainak enyhítésére, a pénzügypolitika és a költségvetési politika stabilitást, válságállóságot kölcsönzött ebben a turbulens időszakban a magyar gazdaságnak, közben ráadásul a befektetésorientáltságot is sikerült erősíteni, miután a külföldi működőtőke-befektetések bevonzásában emeltük a csapásszámot. Az utóbbi jórészt a proaktív külgazdasági tárca érdeme, mondta az MKIK elnöke. \nEzzel szemben úgy látom, a Magyar Nemzeti Bank jóval hatékonyabb eszközökkel is előrukkolhatott volna. A fékeket behúzva a forintot például meg lehetett volna fogni a 360-as szinten, ami után egy jól időzített kötvénykibocsátás érdemben javíthatta volna az ország pozícióit. Azaz egy csapásra előnyt kovácsolhattunk volna a hátrányból, de nem tettük. Az inflációval hasonló a helyzet, már az októberi pénzromlás 6,5 százalékos mértéke is messzire vezetett, amire jött a novemberi 7,4 százalékos adat. Már jóval korábban be lehetett volna avatkozni\n- mondta az MKIK elnöke\nA minimálbérről\n\nErősen kifeszített a piac, a legnagyobb gond pedig még mindig az, hogy a munkaerőt nem fizetjük meg. A rendszerváltás óta magunkkal hurcolt rossz beidegződésként továbbra is pusztán költségelemként tekintünk a bérezésre, miközben az egy gazdaságpolitikai tétel. Magyarul, még feljebb kellene tornászni a béreket, különben az infláció jóformán felzabálja a fizetések emelését.\n- mondta az MKIK elnöke, hozzátéve\nKonkrét összeget szándékosan nem mondok, de a reálinfláció plusz 2-3 százalékos további emelés akár azonnal indokolt lenne. Ki is lehetne gazdálkodni, még akkor is, ha akár 10-11 százalékról beszélnénk.\nParragh László azt is kifejtette, oktatni kell, képezni, nyomni felfelé a béreket, és még akkor sem jön haza mindenki, aki ma egy másik országban keresi a kenyerét, de ha tovább nő az életszínvonal, az elvándorlás legalább megállítható. Ezekre a hosszú távú tervekre akkor is alapértékként kell tekinteni, ha még a közeljövő is tartogathat meglepetéseket: ki tudja például, hány Covid-hullám jön még? A magunk részéről egyelőre annyit tehetünk, hogy az oltási hajlandóságban rálépünk a gázpedálra: nem jó szívvel, de a kamara is erősíti a kötelező oltást a munkáltatói oldalon."},{"author":"Haszon","title":"Horror áron mérik a diót, mi lesz a karácsonyi bejglivel?","url":"https://haszon.hu/haszonagrar/novenytermesztes/gyenge-a-diotermes-lesz-eleg-a-karacsonyi-bejglihez","categories":["Dió","Mezőgazdaság","Ellátási lánc","Drágulás","Áremelkedés"],"date":"Tue, 14 Dec 2021 12:27:00 +0000","content":"Problémák jelentkeztek a dió hazai és nemzetközi piacán egyaránt. Amíg itthon kártevők pusztítják a termést és teszik egyre bizonytalanabbá a karácsonyi bejglit az ünnepi asztalokon, addig a globális piacok szállítmányozási gondokkal küzdenek. \n\n\nGondok a nemzetközi dió-kereskedelemben\n\nA napokban a dió globális kereskedelmét érintő problémáról számolt be a gcaptain.com. A kaliforniai dióipar 2021 szeptemberében és októberében 47 százalékkal kevesebb héjas- és 16 százalékkal kevesebb héj nélküli diót exportált, mint az előző évben – állt a California Walnut Board jelentésében.\nAz Amerikai Egyesült Államokban nyugati partvidékének mezőgazdasági termelői a diófélék fő nemzetközi beszállítói közé tartoznak. A globális ellátási láncok problémái – ezen belül a kikötők zsúfoltsága – miatt az idei áru azonban az USA-ban vesztegel, és csak jókora késéssel érkezhet meg a megrendelőkhöz. \nA portál példaként említ egy Sacramento melletti diócsomagolót, ahol körülbelül 10 millió dollár értékű (több mint 3 milliárd forint) frissen tisztított és héj nélküli dió rekedt. A készletek egyik célállomása Európa lett volna a karácsonyi szezonra, a másik részét pedig Ázsiában használták volna fel az újévi ünnepség alkalmából készülő süteményekhez.\nAz USA problémája a spanyolok szerencséje lehet\n\nAz amerikai szállítmányozási nehézségek azonban kedvezően hathatnak az elsősorban az uniós piacon érdekelt spanyolok forgalmára. A fruitveb.hu számolt be róla hogy az ibériai ország diófaültetvényeinek mérete az elmúlt bő másfél évtizedben megduplázódott: napjainkban mintegy 14000 hektárt tesz ki.\n„Az utóbbi években számottevően bővült a termőterület, az új ültetvények között néhány 500 hektárosnál nagyobbat is találunk. Ezek az ültetvények 4-5 éven belül termőre fordulnak, ezért a spanyol diótermesztés volumene jelentősen növekedni fog”\n– mondta Francisco Caballero, a spanyol dió termelésének és marketingjének erősítésével foglalkozó Nueces de España elnöke.\nA spanyol dió az utóbbi években azonban kevésbé fogyott, és a tavalyi termésből is bőven maradt raktáron. A visszaesést a spanyolok a COVID-19 miatti logisztikai nehézségekkel magyarázzák. \nAz ibériai szakember emellett nehézségeket lát a nemzetközi piacon is, hiszen árban biztosan nem tudják felvenni a versenyt a hagyományosan nagy termelő országokkal, mint amilyen az USA és Chile. A kontinensek közötti kereskedelmi fennakadások azonban reménysugarat jelenthetnek a számukra, hiszen csökkenhet az olcsó amerikai dió jelenléte az ünnepekkor Európában. Előnyük származhat abból is, hogy a spanyol dió jelentős részét organikus termékként (biodió) tudják értékesíteni.\n„Szerencsénk, hogy a dió megfelelő körülmények között akár egy évig is eltárolható, így más termékekhez képest több időnk van értékesíteni és piaci réseket keresni. Reménykeltő továbbá, hogy a diófák termőidőszaka 40-50 év, és a fogyasztás világszerte növekvő trendet mutat” \n– bizakodott Francisco Caballero.\nÉs mi a helyzet a magyar dióval?\n\nA világ nagy diótermelő országaiban felmerülő kereskedelmi nehézségek a hazai diópiacot is érintik. Emellett azonban számos más befolyásoló tényező is szerepet játszik a magyar piacon. A dió termelői idehaza évek óta gondokkal küzdenek. A kaotikus időjárás mellett az úgynevezett dióburok-fúrólégy és az almamoly is károsítja a termést. A kártevők tavaly például a tolnai diótermés 70-80 százalékát vitték el. Emiatt a dió ára évről-évre emelkedik. A napokban például a hazai I. osztályú dióbél kilójáért 3500-4000 forint között kértek a Budapesti Nagybani Piacon. Két évvel korábban azonban 2600-3000 forint között lehetett kapni ebben az időszakban ugyanott.\nA hazai diótermő területek több mint harmada Szabolcs-Szatmár-Bereg megyében van. Ott tavaly 3792 hektáron termesztettek diót. Számottevő még a termesztés Borsod-Abaúj-Zemplén és Somogy megyékben, 871 és 646 hektárral. A Központi Statisztikai Hivatal adatai szerint Magyarországon a diótermés az 1990-es évek közepén 3 ezer tonna körül mozgott, majd az elmúlt évek telepítéseinek köszönhetően 2019-ben 6,8 ezer tonnát ért el – írja a HelloVidék.hu.\nA héjas magyar dió külkereskedelmi mérlege egyébként pozitív. Az export volumene ugyan - 2019-hez képest - 78 százalékkal 297 tonnára esett a tavalyi év első 11 hónapjában, az import még így is jóval kevesebb, mintegy 21 tonna. Igaz, egy évvel korábban, ugyanebben az időszakban, még csak 19 tonna volt.\nA dióbél kapcsán azonban közel sem ilyen pozitív a hazai külkereskedelmi mérleg. A kivitele 24 százalékkal 444,8 tonnára nőtt (értéke 53 százalékkal 841 millió forintra emelkedett) az említett időszakban, azonban a behozatalunk is növekedett 66 százalékkal, 933,8 tonnára.\nKijelenthető, hogy idén a hazai üzletekben és piacokon dióból valószínűleg nem lesz hiány az ünnepekkor. Azonban annak, aki idén is ragaszkodik a hagyományos diós bejglihez a karácsonyi asztalon, jóval mélyebben a zsebébe kell nyúlnia, mint az elmúlt években bármikor."},{"author":"Haszon","title":"Bíróság mondta ki, hogy ingázásnak számít az út a hálóból az íróasztalig","url":"https://haszon.hu/megorizni/biztositas/home-office-biztositas","categories":["Home office","Baleset","Biztosítás","Bíróság"],"date":"Tue, 14 Dec 2021 11:38:00 +0000","content":"Egy német  bíróság kimondta, hogy bizonyos esetekben az otthoni munkavégzés során elszenvedett sérülések munkahelyi balesetnek számítanak.\n\n\nAz első fecske?\n\nAz elmúlt hónapokban az európai döntéshozók kiemelt figyelmet fordítottak a koronavírus miatt home office-ra átálló munkavállalók jogaira, pontosabban azok hiányára. Egy német területi értékesítési vezető ügye most fordulópontot jelenthet a nagyobb védelemért küzdő munkavállalók számára.\nA neve elhallgatását kérő férfi ügye 2018-ban indult, amikor otthoni munkavégzése során megcsúszott a lépcsőn, és eltörte a hátát. A munkáltató biztosítója úgy ítélte meg, hogy nem jogosult a cég által nyújtott balesetbiztosításra. A férfi ezért keresetet nyújtott be a vállalat ellen, amit egy alacsonyabb szintű bíróság első nekifutásra elutasított. \nA sértett fellebbezése után végül a fellebviteli bíróüság kimondta, hogy mivel a férfit akkor érte a baleset, amikor reggel a hálószobájából az otthoni irodájába, az íróasztalához sétált, ezért jogosult a balesetbiztosításra. A szóban forgó utat munkaútnak, munkahelyi ingázásnak minősítette a bíróság.\nHa a biztosított tevékenységet a biztosított munkavállaló háztartásában vagy más helyen végzik, a biztosítási fedezet ugyanolyan mértékben jár, mint amikor a tevékenységet a társaság telephelyén végzik\n-olvasható az ítéletben.\nÚj idők, új dalok\n\nNémetország mellett számos más ország is lépéseket tett a saját otthonukban dolgozó munkavállalók védelméért.\nOktóberben Portugália új munkaügyi törvényeket fogadott el, amelyek megtiltották a főnököknek, hogy munkaidőn kívül kapcsolatba lépjenek az alkalmazottakkal. A modern szabályok arra is kötelezték a munkáltatókat, hogy járuljanak hozzá dolgozóik otthoni munkavégzése során felmerülő többletköltségeihez, például az internet előfizetésekhez és a rezsihez.\nJanuárban az Európai Parlament törvényhozói is megszavazták a „lecsatlakozás jogáról” szóló törvény előterjesztését, amely lehetővé tenné a munkavállalók számára, hogy a nap végén kikapcsolhassák munkahelyi eszközeiket. A szabályt az unió összes tagállamára kiterjesztenék. A parlament álláspontja szerint a folyamatos rendelkezésre állás kultúrája a depresszió, a szorongás és a kiégés melegágya. Ezt orvosolandó uniós minimumkövetelményekre van szükség a távmunka szabályozásához, amelyek garantálják, hogy a munkavállalókat ne érje hátrány."},{"author":"Haszon","title":"Lenyomjuk a Nyugatot, kitömjük az e-kereskedők zsebét karácsonyra","url":"https://haszon.hu/megorizni/piacok/e-kereskedelem-rekord","categories":["E-kereskedelem","Online kereskedelem","Bevásárlás","Ünnepek","Rekord"],"date":"Tue, 14 Dec 2021 10:32:00 +0000","content":"Történelmi csúcson zárt a hazai e-kereskedelmi forgalom a Black Friday hetében. Az internetes vásárlások száma 22%-kal, az árbevétel 5%-kal haladta meg az előző évi eredményeket – derül ki a Growww Digital elemzéséből. A szakértők szerint a napokban csúcsosodó karácsonyi forgalom hasonlóan kedvezően alakul, várhatóan rekordévet zár az e-kereskedelem.\n\nErős a verseny\n\nA Google Ads költések azt mutatják, hogy erősebb a verseny, mint valaha: a Black Friday hetében és az azt követő Cyber héten átlagosan 40%-kal nőtt a hazai e-kereskedők Google Ads költése az előző év azonos időszakához képest\n – mondta Szabó László, a Growww Digital online-növekedési szakértője, hozzátéve, hogy a Black Friday e-kereskedelmi adatai különösen annak tükrében jelentősek, hogy 2020-ban 45%-kal emelkedett az online vásárlások száma az azt megelőző évhez képest, ami a koronavírus miatti lezárásoknak tulajdonítható.\nCélegyenesben az e-kereskedelem\nMinden jel szerint a Black Fridayhoz hasonlóan erős lesz a karácsony is. A magyarországi Facebook-mobilitási adatokból kitűnik, hogy szeptember óta folyamatosan, tíz hét alatt majdnem 20%-kal csökken a mobilitás, az emberek egyre inkább otthon maradtak. Az elmúlt csaknem két év adatai alapján a mobilitás csökkenésével egy időben nő az online vásárlások száma. Minél kevesebbet mozognak az emberek, annál többet rendelnek online.\nA trendet erősíti, hogy a kevésbé előre gondolkodó, vagy kevésbé árérzékeny vásárlók nem feltétlenül a Black Friday alatt rendelik meg az ajándékokat, ami karácsonyig egy nagyobb keresleti hullámot jelent. \nRekord Black Friday, rekordkarácsony, rekordév\n\nAz adatok azt mutatják, hogy ezek a változások tartósak, az online vásárlás a mindennapok részévé vált. És ez nem csak a webshopokat érinti kedvezően. Nagyon sok új szereplő lépett piacra. A fizikai bolttal rendelkező kereskedők közül sokan álltak át a hibrid működésre, és működtetnek webshopot is.\nA Growww Digital becslése szerint az e-kereskedelem növekedése 20–25% lesz 2021-ben. A szektor múlt évi 45%-os bővülése után ez kiugró eredmény. Hasonló növekedési ütem jellemzi a közép-kelet-európai régió országait is. 2019-hez képest, két év alatt több mint másfélszeresére bővült az e-kereskedelem a közép-kelet-európai régióban, miközben Nyugat-Európában 10% alatt maradt az e-kereskedelem növekedése. E növekedési ütem teszi a régiónkat Európa legnagyobb növekedési potenciállal rendelkező e-kereskedelmi piacává."},{"author":"Haszon","title":"2000 éves műalkotás döntött meg egy évtizedes rekordot","url":"https://haszon.hu/megorizni/vilag/rekord-arveres-romai-szobor","categories":["Árverés","Aukció","Rekord","Ókori róma","Műalkotás","Hamilton aphrodité"],"date":"Tue, 14 Dec 2021 09:38:00 +0000","content":"A Shoteby’s aukciós ház egy igazi ritkaságot, egy ókori római szobrot bocsátott árverésre a közelmúltban. A klasszikus szobrászat rég elveszettnek hitt mesterműve nemcsak az állapota, hanem a piaci értéke miatt is figyelemreméltó, az árverésen ugyanis rekord született.\n\n\nA szépség és a szerelem\n\n  \n \n  \n \n\n\n \n\n\n \nA bejegyzés megtekintése az Instagramon\n\n \n \n \n \n\n \n \n\n \n \n \n\n \n \n \n\nSotheby's (@sothebys) által megosztott bejegyzés\n\n \n24,6 millió dollárért, átszámítva közel nyolcmilliárd forintért kelt el a Hamilton Aphrodité nevű ókori római márványszobor a Sotheby's aukciós ház árverésén. A műalkotásért kifizetett végső összeg a 2,7 millió dolláros alsó becsérték kilencszerese volt. A Shoteby’s szerint ezzel rekordot állítottak fel, mivel ókori márványszoborért még sohasem fizettek ekkora összeget-írja a Hamu és Gyémánt a RobbReportra hivatkozva.\nA történelmi jelentőségű műalkotás az évezredek során többször is gazdát cserélt. A Kr. u. 1. vagy 2. századból származó márványszobor korábban Hamilton 8. hercegének skóciai birtokán, a Hamilton-palotában állt, ahol 144 éven át őrizték. \n1920-ban a londoni Spink and Son kereskedőkhöz került, akik William Randolph Hearst amerikai kiadómágnásnak adták el Aphroditét. Hearst a szobrot a művészeti gyűjteménye nagy részével együtt egy ötemeletes bronxi raktárban tárolta. 1949-ben egy New York-i műkereskedő vásárolta meg az alkotást, amit a londoni árverés előtt ekkor láttak utoljára.\nSzép, szép, de…\n\nBár a Hamilton Aphrodité megdöntötte a 2010-ben felállított 23,8 millió dolláros rekordárat, a trónfosztás „csak” a márványszobrok kategóriájában jött össze. A RobbReport emlékeztet, hogy 2007 decemberében 57,2 millió dollárért, azaz nagyjából 18,6 milliárd forintért kelt el egy időszámításunk előtti 3000-ből származó, mészkőből készült oroszlánfigura."},{"author":"Haszon","title":"Jól lehet keresni azzal, ha valaki kínai csecsemőknek ad nevet","url":"https://haszon.hu/megduplazni/siker/kinai-csecsemo-nevek-siker","categories":["Siker","Kína","Fiatal vállalkozó","Vállalkozás"],"date":"Tue, 14 Dec 2021 08:26:00 +0000","content":"Beau Jessup pontosan olyan, mint bármelyik brit fiatal, egy dolgot leszámítva: évente több százezer fontot keres azzal, hogy  kínai gyerekeknek keres megfelelő nevet.\n\n\nPiaci rés\n\nBeau Jessup meglehetősen rendhagyó „mellékállást” választott egyetemi tanulmányai finanszírozására. Egy olyan weboldalt üzemeltet, amelynek segítségével a kínai szülők „kulturálisan megfelelő” nyugati neveket adhatnak gyermekeiknek. Mint kiderült, óriási igény van egy ehhez hasonló szolgáltatásra, és nem utolsó sorban rendkívül jövedelmező mellékesről van szó.\nA most 21 éves fiatal 2015-ben, 15 évesen indította el a Special Name nevű weboldalt. Az elmúlt hat évben már több mint 700 ezer kínai csecsemő névadásában segített. Az oldal népszerűségét azzal alapozta meg, hogy az első 162 ezer gyermeknek ingyen és bérmentve adott nevet. Később 60 pennyre, azaz nagyjából 260 forintra árazta be szolgáltatását. Beau weboldala elképesztően sikeresen üzemel, 2019-ben átszámítva már közel 140 millió forintnyi nyereséget könyvelhetett el a különleges üzleti tevékenységből. \nSorsfordító találkozás\n\nBeau elmesélte, hogy a Special Name ötlete akkor fogalmazódott meg benne, amikor édesapját elkísérte Kínába egy üzleti útra. Utazása során találkozott édesapja egyik üzlettársával, aki megkérte, hogy segítsen neki elnevezni a hároméves kislányát. Mivel Beau „megfelelő” nevet akart választani, megkérte Wang asszonyt, hogy meséljen neki lányával kapcsolatos reményeiről. Wang olyan nevet szeretett volna, amely azt sugallja, hogy gyermeke hatalmas dolgokat érhet el az életben. Az akkor alig 15 éves fiatal végül az Eliza nevet javasolta a My Fair Lady-ből ismert Eliza Doolittle után.\nWang nagyon elégedett volt a választással, majd kifejtette, miért is fontosak a kínai kultúrában a nyugati nevek.\nMinden kínai kisbabának egy gondosan felépített jelentéssel bíró, két-három karakterből álló kínai nevet adnak születésükkor. Nyelvük bonyolultsága miatt azonban általában idővel egy könnyebben kiejthető nevet is felvesznek az angol anyanyelvű emberekkel való kommunikáció megkönnyítése érdekében. \nBeau elmondta, hogy alapvetően a szülők választanak angol nevet a gyerekeknek, de a nyelvi korlátok és az internetes cenzúra miatt egyre kevesebb lehetőségük van megfelelően utána nézni jelentésüknek. Ez gyakran szerencsétlen, komikus névválasztáshoz vezet (például Rolex Wang, Gandalf Wu). \nBeau meglátta a jelenségben rejlő kiaknázatlan aranybányát:\nAz jutott eszembe, hogy ha Mrs. Wangnak szüksége lenne erre a szolgáltatásra, akkor talán más szülőknek is\nA fiatal vállalkozónak az időzítése is tökéletes volt, pont 2015-ben ért véget Kína egygyermekes családpolitikája, amelynek következtében az újszülöttek száma 7,9 százalékkal 17,86 millióra nőtt. Beau végül belevágott az ötlet megvalósításába.\nHogyan működik?\n\nAmint visszatértek Nagy-Britanniába, Beau kölcsönkért 1500 fontot apjától, amiből felbérelt egy szabadúszó webfejlesztőt az oldal első verziójának leprogramozására. Szabadidejében különböző férfi és női nevekkel bővítette az oldal adatbázisát.\nMint mondta, a folyamat oroszlánrészét az algoritmus végzi. A felhasználóknak 12 tulajdonság, személyiségi jellemző (például őszinte, optimista) közül ki kell választaniuk ötöt, amelyek alapján három névjavaslatot dob ki az oldal. A felhasználókat ezután arra ösztönzi, hogy osszák meg barátaikkal és családtagjaikkal a három javaslatot, hogy segítsenek nekik kiválasztani a legmegfelelőbbet, és elkerüljék a „kulturális hibákat”. \nAz oldal természetesen kínai nyelven jelenik meg, fenntartása rendkívül kevés erőforrás igényel. Beau elmondta, hogy minden hónapban frissíti az adatbázist, és már egy komoly érdeklődővel is tárgyal, aki felvásárolhatja a weboldalát. Azt tervezi, hogy megszerzett tapasztalatait új vállalkozásokban kamatoztatja."},{"author":"Haszon","title":"Ebben az országban arcfelismerő kamerákkal fékeznék meg a járványt","url":"https://haszon.hu/megorizni/vilag/koronavirus-megfigyeles","categories":["Koronavírus","Koronavírus járvány","Megfigyelés","Kamera","Dél-korea","Kína","Mesterséges intelligencia","Arcfelismerő szoftver"],"date":"Tue, 14 Dec 2021 07:25:00 +0000","content":"A dél-koreai döntéshozók a vírus terjedésének megfékezése érdekében attól sem riadnak vissza, hogy megsértsék a lakosok személyiségi jogait.\n\nA Nagy Testvér\n\nDél-Korea januárban elindítja azt a nagy visszhangot kiváltó kísérleti projektjét, amelyben mesterséges intelligencia és arcfelismerő szoftverek segítségével több ezernyi zárt láncú videókamera anyagát fogják elemezni a koronavírusos emberekkel érintkezett kontaktszemélyek felkutatására. Az államilag finanszírozott projektet a csaknem 900 ezres lakosú, Szöul peremvárosában található Pucshonban tesztelik.\nA hivatalos tájékoztatás szerint több mint 10 ezer CCTV kamera felvételeit fogják pásztázni a fejlett szoftverek. A cél a kontaktszemély-kutató szakemberek terheinek csökkentése és a vírus terjedésének pontos modellezése. \nJang Deog-cheon polgármester aTwitteren kifejtette, hogy a technológia segítségével sokkal gyorsabban és pontosabban tudják majd azonosítani, hogy az igazoltan fertőzött emberek kikkel érintkeztek. A szakemberek jellemzően 24 órás műszakokban váltják egymást, egy-egy felvétel értékelése pedig hosszú órákat vesz igénybe. A pucshoni rendszer 5-10 perc alatt egyszerre 10 ember mozgását is tudja elemezni, ami drasztikusan lerövidítheti a felkutatáshoz szükséges időt. \nPucshon összesen 2,1 milliárd dél-koreai wonból, átszámítva nagyjából 567 millió forintból fejlesztette ki a rendszert.\nKinek van igaza?\n\nSokan támogatják a projektet, egyesek azonban attól tartanak, hogy az állam vissza fog élni a felvételekkel, a megszerzett információkat pedig a járványkezelésen túl más célokra is felhasználhatja. A tisztségviselők tájékoztatása szerint a rendszer csak az igazoltan fertőzött embereket követi, így nincs szó adatvédelmi szabálysértésről.\nA kormány terve, hogy a COVID-ot ürügyként felhasználva a Nagy Testvérré váljon nem más, mint egy neototalitárius ötlet. Abszolút helytelen CCTV-ken keresztül figyelni és ellenőrizni a lakosságot az adófizetők pénzéből és a nyilvánosság beleegyezése nélkül\n-mondta Park Dae-chul, az ellenzéki Népi Erő Párt törvényhozója.\nArcfelismerő technológián alapuló kontaktkutató rendszereket Kínában, Oroszországban, Indiában, Lengyelországban, Japánban és bizonyos egyesült államokbeli államokban is alkalmaznak. \nVáltozatos ösztönzők\n\nA dél-koreai vezetők részben azzal érveltek a rendszer mellett, hogy a kontaktkutatás sikere nagyban függ az emberek őszinteségétől, a fertőzöttek azonban előszeretettel elferdítik a valóságot. Kínában sem más helyzet, éppen ezért Harbin városa 10 ezer jüannal, átszámítva nagyjából 510 ezer forinttal jutalmaz minden helybélit, aki előáll és bejelenti, hogy COVID-19 tüneteket produkál, vagy pozitív lett a koronavírus tesztje. Az állami média tájékoztatása szerint a jutalmakat azért ajánlották fel, hogy azonosítsák a koronavírus fertőzéseket, mielőtt a vírus ellenőrizetlenül elterjedne a városban. Egyelőre úgy tűnik, a lakosok fegyelmezettek és nem élnek vissza a lehetőséggel: a Pekingtől mintegy 750 mérföldre északkeletre fekvő, 5,2 millió lakosú város két új pozitív megbetegedést jelentett kedden.\nKína tanult Vuhan esetéből, éppen ezért az úgynevezett zéró-Covid politikát követi. Ez nagyjából azt jelenti, hogy ha a hatóságok találnak egy fertőzött embert, akkor az érintett területet azonnal vesztegzár alá helyezik. A szigorú intézkedésnek érezhető a hatása: az ország például néhány napja 94 új fertőzöttet és két halálesetet jelentett. A 94-ből 60 ember Kínában, a többi pedig külföldön szedte össze a vírust.\nSok szakértő kíváncsi, Kína meddig lesz képes ilyen alacsony szinten tartani a fertőzéseket, de valószínűleg csak a jövő februárban esedékes pekingi téli olimpiai játékok után enyhítenek a korlátozásokon. Kína még egyetlen omikron variánshoz köthető esetet sem regisztrált."},{"author":"Haszon","title":"Elképesztő, mennyien dőltek be idén az ajándékkártyás csalóknak","url":"https://haszon.hu/megkeresni/fogyasztovedelem/csalo","categories":["Csalás","Koronavírus","Ajándékutalvány"],"date":"Tue, 14 Dec 2021 06:26:01 +0000","content":"Az Egyesült Államok Szövetségi Kereskedelmi Bizottsága (FTC) nyilvánosságra hozta, hogy idén január és szeptember között mekkora károkat okoztak az ajándékutalványos csalók az amerikai polgároknak. Aggasztó adatokra derült fény.\n\n\nMint az 1x1\n\nA bizottság friss jelentéséből kiderült, hogy az amerikai polgárokat összesen 148 millió dollárral, átszámítva közel 48 milliárd forinttal károsították meg az ajándékutalványos csalók 2021 első kilenc hónapjában. Az idei károkozás mértéke máris túlszárnyalta a tavalyi egész éves veszteségeket. A hivatalhoz néhány hónap alatt csaknem 40 ezer panasz érkezett be.\n2018 óta folyamatosan nő azoknak a fogyasztóknak a száma, akik ajándékutalványokkal fizettek a csalóknak, és az általuk bejelentett elveszett összeg is folyamatosan nő\n- olvasható az FTC közleményében.\nA bűnözők módszere a következő:\n \nelőször telefonon felveszik a kapcsolatot a kiszemeltjükkel, jellemzően egy kormányszerv (például társadalombiztosítási hivatal) vagy egy vállalkozás képviselőjének adják ki magukat\n ezután a csaló megfenyegeti az áldozatát, hogy befagyasztja a bankszámláját, sőt, még akár börtönbe is kerülhet, hacsak nem rendezi a tartozását egy ajándékutalvánnyal\n \nNagyjából ennyi. Nem bonyolult, az adatok mégis azt mutatják, hogy működik a módszer. Sokan bepánikolnak, és a telefonos utasítások alapján vásárolnak egy utalványt, amelynek azonosító adatait végül átküldik a bűnözőknek. \nAz FTC figyelmeztetett, hogy minden esetben csalóval van dolgunk, ha egy kormányszerv vagy egy bank nevében valaki letartóztatással fenyegetőzik. A bűnözők manapság főleg Google Play, Apple, eBay, Walmart és Target ajándékutalványokkal „házalnak”. \nNézzük a nagyobb képet!\n\nAz FTC a közelmúltban arra is rámutatott, hogy 2020 eleje óta a koronavírus-járványt kihasználó csalók összesen 545 millió dollárral, átszámítva 176,6 milliárd forinttal károsították meg az amerikai polgárokat.\nA hivatalhoz csaknem 589 ezer fogyasztói panasz érkezett be 2020. január 1. és 2021. augusztus 30. között. A szóban forgó panaszok 61 százalékát a koronavírus-járványhoz köthető csalások tették ki. Az átlagos fogyasztói veszteség 380 dollár (körülbelül 123 ezer forint) volt.\nA legtöbb, csalásnak minősített panasz az online vásárlásokhoz volt köthető, a fogyasztók ilyen esetekkel 55 ezerszer keresték fel a bizottságot.\nWC-papír, nyaralás, maszk\n\nA vásárlók nagy része az „opportunista weboldalaknak\" esett áldozatul, amelyek az éppen népszerű termékeket, például kézfertőtlenítőket, védőkesztyűket, elektronikai eszközöket, vagy éppen kisállatokat árultak. Ezek a vásárlók sokszor nem kapták meg a megrendelt és kifizetett árucikkeket.\nA leggyakrabban jelentett probléma az ármanipuláció volt. Ezekben az esetekben a fogyasztók az irreálisan magas árakra panaszkodtak, amelyeket jellemzően maszkok, kézfertőtlenítők és WC-papírok esetén tapasztaltak.\nSzámos más kategóriában is érkeztek bejelentések, így kilakoltatásokkal, lemondott eseményekkel, utazásokkal, iskolai problémákkal és gyermekgondozással kapcsolatban is.\nAz áldozatok a legtöbb pénzt a kamu, illetve meghiúsult nyaralásokkal és utazásokkal vesztették, amelyek összesen 79 millió dollárnyi kárt okoztak. A Better Business Bureau nonprofit szervezet jelentése szerint a csalók számos esetben hamis oldalakat hoztak létre, amelyeken nem létező repjegyeket és utazási csomagokat árultak, illetve árulnak továbbra is meglehetősen sok weboldalon.\nA CNBC emlékeztet rá, hogy a valós károkozás mértéke valószínűleg jóval magasabb, mint amekkorát az FTC által közölt adatok mutatnak, a bizottság ugyanis csak a fogyasztók által jelentett eseteket jegyzi."},{"author":"Haszon","title":"Riasztást adtak ki a németek, valóra vált a nagyvállalatok rémálma","url":"https://haszon.hu/megorizni/vilag/vallalatok-kiberbiztonsagi-veszelye","categories":["Hacker","Kiberbiztonság","Kibervédelem","Adatvédelem","Veszély"],"date":"Tue, 14 Dec 2021 05:25:01 +0000","content":"A német szövetségi kiberbiztonsági felügyelet, a BSI  vörös riasztást adott ki egy széles körben használt szoftverre. Egy olyan sebezhetőséget azonosítottak a programban, amely „rendkívül kritikus fenyegetést” jelent a webszerverekre.\n\n\nNagy a baj\n\nAz egész techszektor felbolydult, amikor néhány napja az Apache Software Foundation szoftvervállalat képviselői bejelentették, hogy egy súlyos biztonsági rést fedeztek fel saját termékükben. Az Apache log4j naplózási segédeszközről van szó, ami a Java alapú naplózási keretrendszer széles körben használt eszköze. Egyebek között az Apple, az Amazon, a Cloudflare, a Twitter és a Steam termékeiben is megtalálható. Bár a hétköznapi felhasználók az elmúlt években akarva-akaratlanul eltávolodtak a Java alapú rendszerektől, az említett vállalatok programjain keresztül rengeteg ember készüléke veszélybe került.\nA CVE-2021-44228-re keresztelt, de csak Log4Shell-ként emlegetett sebezhetőséget kihasználva a kibertámadók távolról futtathatnak programokat a kiszemelt gépeken, és egész rendszerek fölött átvehetik az irányítást.\nNagyon, nagyon sok szolgáltatás veszélybe került. Az olyan felhőszolgáltatókról, mint a Steam, vagy az Apple iCloud és az olyan alkalmazásokról, mint a Minecraft már kiderült, hogy sebezhetőek\n-adta hírül a Lunasec kiberbiztonsági cég.\nVan megoldás\n\nA helyzet súlyosságát jelzi, hogy az Alibaba felhőszolgáltatói biztonsági csapata, a német szövetségi kiberbiztonsági felügyelet, Új-Zéland nemzeti számítógépes vészhelyzeti reagálási csoportja és számos más szakember is figyelmeztetést adott ki, hogy rendkívül nagy veszélybe kerültek az érintett szolgáltatók.\nIdőközben az is kiderült, hogy a GitHub weboldalra feltöltötték a sebezhetőség részleteit, az információk alapján pedig a hackerek máris elkezdték kutatni a védtelen, hitelesítést nem igénylő szervereket. \nA BSI tájékoztatása szerint a biztonsági rést a Log4j legújabb frissítése már befalazta. A felügyelet azt javasolja a vállalatoknak, hogy minél előbb módosítsák a naplózási segédeszközt használó termékeiket, hajtsák végre a kiberbiztonsági figyelmeztetésben leírt intézkedéseket és szerezzék be a program legújabb verzióját."},{"author":"Haszon","title":"Nem kérdés, hogy mivel koccintanak egy magyar pezsgő sikerére","url":"https://haszon.hu/megkeresni/rangsorok/pezsgo-vilagbajnoksag-siker","categories":["Magyar siker","Pezsgő","Verseny","Siker","Rangsor"],"date":"Mon, 13 Dec 2021 18:33:00 +0000","content":"A napokban hirdették ki a londoni pezsgővilágbajnokság díjazottjait. A versenyen kiemelkedő eredményeket értek el egy erdélyi, magyar kézben lévő pincészet termékei.\n\n\nPezsgőben is élen a magyarok\n\nPár héttel az október végi verseny után, a napokban hirdették ki a londoni pezsgővilágbajnokság (CSWWC) díjazottjait. A pezsgővilág legjelentősebb versenyén a magyar befektetők tulajdonában álló, erdélyi Kárásztelek Pezsgőpincészet összesen négy csoportelső (Best in Class) díjat szerzett – áll a Kárásztelek Pezsgőpincészet sajtóközleményében.\nKissé meglepő volt a pincészet számára az elért eredmény, hiszen Carassia Rosé Brut pezsgőjük először nyert aranyérmet a pezsgővilágbajnokságon. A versenyen induló, 2018-as évjáratú alapborokból készült rozé azonban a várakozáson felül teljesített. A pezsgő az általa megszerzett három díj közül a zsűri elnökének, Tom Stevenson-nak a díja (Chairman`s Trophy), a három legrangosabb elismerés egyike a versenyen. A rozé emellett idén elnyerte a romániai „Nemzeti Bajnok” címet is, valamint csoportelső lett, mint a legjobb hazai NV Rosé (NV jelentése „non vintage”, azaz évjárat nélküli – a szerk.).\nA Carassia Rosé Brut mellett a pincészet további két tétele a Carassia Blanc de Blancs Brut Magnum (Blanc de Blanc – francia kifejezés, lefordítva „fehér a fehérből” – azt jelzi, hogy kizárólag fehérszőlőből, jellemzően chardonnay-ból készült a pezsgő; brut, azaz száraz; magnum, vagyis 1,5 literes üveg - a szerk.) és a Carassia Classic Brut Magnum is jól szerepelt a világbajnokságon. A két aranyérmes magnum tétel közül a Carassia Blanc de Blancs Magnum két csoportelső különdíjat szerzett, a legjobb hazai magnum, és a legjobb hazai Blanc de Blancs kategóriákban. A Carassia Classic Magnum csoportelsőségét pedig a legjobb hazai tradicionális pezsgő alapfajtákból készült házasításként nyerte el.\nA pezsgővilágbajnokságon összesen hét  világbajnoki, egy Supreme World Champion, egy Év Pezsgőpincészete és egy Rising Star díjat, egy Chairman's Trophy, valamint tizenkettő darab Nemzeti Bajnoki címet osztottak ki a pincészetek között.\nA legjobb pálinkát is kiválasztották\n\nA napokban arról is írtunk, hogy hazánkban az idén is megválasztották az év pálinkáját Szent Miklós, a pálinkafőzők védőszentjének napja alkalmából. A címért előzetesen az Országos Pálinka- és Törkölypálinka Versenyen küzdöttek meg egymással a pálinkafőzdék. A győztes főzetet pedig kiállították a Vajdahunyad Várban található Magyar Mezőgazdasági Múzeum egyik vitrinjében, a korábban nyertes tételekkel egyetemben december 6-án, a pálinkafőzők védőszentjének, Szent Miklósnak a napján.\n„A Pálinka Nemzeti Tanács az Országos Pálinka- és Törkölypálinka Verseny szervezésével a Pálinkatörvényben foglalt kiemelt feladatának tesz eleget. Joggal mondhatjuk, hogy a pálinka megmérettetések sorából kiemelkedik az Országos Pálinka- és Törkölypálinka Verseny. Nemcsak azért, mert a nemzeti kincsünk megóvása érdekében, törvényi felhatalmazás alapján kerül megrendezésre, hanem azért is, mivel azon kizárólag a Pálinkatörvénynek megfelelő pálinkák minőségének meghatározása történik\"\n- mondta az eseményről Béli Géza, az Országos Pálinka- és Törkölypálinka Verseny szakmai elnöke és a Pálinka Nemzeti Tanács alelnöke.\nKét győztest is a mostani eseményen állítottak ki a múzeumban. Előbb a 2020-as évben a „Magyarország legjobb pálinkája\" címet megszerző Érlelt Kadarka törkölypálinka kerül a vitrinbe a Brill Pálinkaháztól. Ezt követően az idei győztes foglalta el helyét, amely nem más mint: a Várda-Drink Zrt., Exclusive Jonathan Alma pálinkája.\nAmennyiben érdekelnek a korábbi cikkünk részletei, ezen a linken tovább olvashatod."},{"author":"Haszon","title":"Faterok e-motoron! Hasítanak a Harley-Davidson villanyparipái","url":"https://haszon.hu/megorizni/piacok/harley-davidson-elektromos-motor","categories":["Harley-davidson","Elektromos motor","Újítás","Elektromobilitás","Környezetvédelem","Motor"],"date":"Mon, 13 Dec 2021 17:07:03 +0000","content":"A Harley-Davidson év elején dobta piacra első teljesen elektromos motorkerékpárját. A járgány annyira sikeresnek bizonyult, hogy hamarosan tőzsdére kerül a 118 éves gyártó elektromos divíziója.\n\n\nFelvillanyozó hírek\n\nHivatalosan is megerősítették, hogy a Harley-Davidson elektromos motorkerékpárokkal foglalkozó részlege, a LiveWire egy biankó céggel való összeolvadást követően belép a New York-i értéktőzsdére.\nA vállalat részvénykibocsátás utáni piaci értékét 1,77 milliárd dollárra, nagyjából 575,2 milliárd forintra becsülik. A megállapodás értelmében az AEA-Bridges Impact biankó vállalat 400 millió dollárral, míg a Harley és a KYMCO motorkerékpár-gyártó közösen 100 millió dollárral támogatja az ügyletet. A hírek hatására a Harley részvényárfolyama 11,3 százalékkal növekedett.\nA következő két évben a Harley vezérigazgatója, Jochen Zeitz lesz a LiveWire elnöke. A gyártó körülbelül 74 százalékos részesedéssel fog rendelkezni az újonnan létrejövő társaságban. \nA Harley-Davidson a közelmúltban lépett be az elektromos járművek piacára azzal a céllal, hogy a környezetbarát és olcsó elektromos motorokkal elnyerje a fiatalabb vásárlók érdeklődését. Az adatok azt mutatják, hogy sikerült a terve.\nValami elindult\n\nA cég tájékoztatása szerint a második negyedévben a Harley-Davidson adózott eredménye 206,3 millió dollárra rúgott, szemben az egy évvel korábbi 92,2 millió dollárral.\nEz már a második negyedév, hogy a vállalat kiemelkedő nyereséget termel. Az elemzőket is meglepte idén áprilisban, hogy a március végével záródott három hónapban a Harley-Davidson adózott eredménye 259 millió dollár lett az egy évvel korábbi 70 millió dollár után. A most lezárt második negyedév adatai pedig azt is mutatják, hogy a legendás motorkerékpár-gyártó bevétele éves összevetésben 99 százalékkal, 1,33 milliárd dollárra nőtt.\nA 118 éves múltra visszatekintő vállalat 56 ezer 700 motorkerékpárt szállított ki a második negyedévben, ami nagyjából a duplája a koronavírus-járvány sújtotta tavalyi második negyedévi 28 ezer 400-nak.\nA Milwaukee-i székhelyű Harley-Davidson évekig küzdött a gyenge értékesítési számokkal. Tavaly, az év közepén váltott, áthelyezte a hangsúlyt a nagy motorokra, az olyan hagyományos piacokra, mint az Egyesült Államok és Európa, illetve az idősebb és tehetősebb vásárlókra. \nBiankó vállalat?\n\nManapság igen sokat hallhatjuk, hogy egy startup összeolvad egy biankó vállalattal, vagy úgynevezett SPAC-cal (Special Purpose Acquisiton Company). Ezeknek a cégeknek az egyetlen célja a magánkézben és késői stádiumban lévő startupok felvásárlása. Egy ilyen biankó vállalat lényegében egy teljesen üres cég, amely hatalmas befektetői vagyonon ül. A tőzsdén jelen van, a részvényeit meg lehet vásárolni. Céljuk az előbb említett startupok felvásárlása, rengeteg tőke befektetése, így a szóban forgó vállalat tőzsdére való bevezetésének megkönnyítése. Ez a befektetési forma a 80-as években nagyon népszerű volt, aztán kicsit eltűnt, de most ismét előbukkant, és hatalmas népszerűségnek örvend a befektetők köreiben."},{"author":"Haszon","title":"Az óriásbank arra fizethet rá, hogy hagyta \"fecsegni\" a dolgozóit","url":"https://haszon.hu/megkeresni/bank/bank-buntetes","categories":["Jpmorgan","Bank","Munkahelyi kommunikáció","Tőzsdefelügyelet","Büntetés"],"date":"Mon, 13 Dec 2021 16:05:00 +0000","content":"Az Egyesült Államok Határidős Árutőzsde Felügyelete (CFTC), valamint az Értékpapír- és Tőzsdefelügyelet (SEC) több száz millió dolláros büntetést szabhat ki a JPMorgan Chase-re, mert az óriásbank nem ellenőrizte megfelelően  a dolgozók kommunikációját.\n\n\nAz első a sorban\n\nAz USA felügyeleti szervei még idén kiszabhatják a tetemes büntetést, amely előzetes becslések alapján akár a 200 millió dollárt, átszámítva nagyjából 65 milliárd forintot is elérheti-írja a Bloomberg belső informátorokra hivatkozva.\nA hírportál értesülései szerint a JPMorgan az alkalmazottak kommunikációjának megfigyelésével kapcsolatos mulasztásokkal váltotta ki a felügyeleti szervek haragját. \nA szokatlanul szigorú szankciók figyelmeztetésül szolgálnak a pénzügyi szektor számára. A Wall Street-i cégeknek figyelemmel kell kísérniük az üzletüket érintő munkavállalói kommunikációt. Az ellenőrzési folyamatok meglehetősen bonyolulttá váltak az elmúlt hónapokban, ugyanis a home office-ból dolgozó alkalmazottak gyakran privát fiókjaikon keresztül beszélik meg egymással a kritikus fontosságú kérdéseket.\nA legtöbb cég tiltja a személyes e-mailek és közösségi oldalak munkavégzés céljából történő használatát, de a különféle kommunikációs módok elterjedésével egyre nehezebben tudják nyomon követni az információcserét. A SEC októberben indított nagyszabású vizsgálatot a vállalatoknál, hogy megbizonyosodjon a kommunikációs szabályok betartásáról.\nAz a fránya home office\n\nAz utóbbi időben több okot is adott a hitelintézet arra, hogy a sajtóban szerepeljen. Egyrészt rengeteg bankár panaszkodott a hosszú munkaórákra, amit már-már kizsigerelésnek éreztek. Nagyon sok fiatal dolgozó, gyakornok a kiégés jeleit mutatta. Ennek kiküszöbölésére Jamie Dimon vezérigazgató bejelentette, bővíteni fogják az alkalmazottak létszámát, továbbá az irodai kapacitásukat 40 százalékkal csökkentik. Ez a hibrid modell előhírnöke. Biztosítva lesz a home office mindenkinek, de néha azért be kell majd járni, ehhez viszont semmi szükség arra, hogy mindenkinek legyen egy személyre szabott asztala. Aki bemegy, keres majd magának egy szabad gépet, és leül oda dolgozni.\nA járvány kitörése után a JPMorgan az elsők között küldte haza a dolgozóit a biztonság érdekében. Azóta rengetegen követték a példájukat. Jamie Dimon viszont úgy véli, hogy ez a rendszer egyszerűen nem egészséges a fiataloknak, illetve azoknak, akik szeretik a nyüzsgést. Szerinte az sem célravezető, hogy az alkalmazottak „azt csinálhatnak, amit akarnak\", kevésbé tudja ellenőrizni őket, nem hatékony a munkavégzés és nehezebben tud kapcsolatba lépni velük.\nA vállalatnak jelenleg nagyjából 250 ezer alkalmazottja van."},{"author":"Haszon","title":"Van megoldás az árfolyamkockázat kezelésére","url":"https://haszon.hu/megkeresni/bank/van-megoldas-az-arfolyamkockazat-kezelesere","categories":["Bank","Befektetés","Hitel","Hitelezés","Vállalkozás","Vállalati ügyfelek","Raiffeisen bank"],"date":"Mon, 29 Nov 2021 05:18:01 +0000","content":"Az utóbbi időszakban kialakult bizonytalanságok hatására is jelentősen felértékelődött a vállalati ügyfelek szemében a banki kapcsolattartás. A cégek azonban már nemcsak az egyszerű ügyintézést, hanem a közös gondolkodást, a komplex problémákba bevonódást is igénylik a bankoktól. Jakab Ákost, a Raiffeisen Bank vállalati és befektetési banki üzletágvezetőjét a jövő kihívásairól is kérdeztük.\n\n\nEseményekben gazdag\nidőszak áll a gazdasági élet mögött, hogyan tudta a Raiffeisen Bank a vállalati\nügyfelek esetében kezelni a változó kihívásokat?\n\nA COVID 19 váratlan megjelenésével a világ és annak magán- illetve gazdasági szereplői hirtelen egy olyan helyzettel találták magukat szembe, amilyennel korábban még nem. Ez nagyon sok azonnali döntést kényszerített ki, illetve alkalmazkodáshoz, változáshoz vezetett. Rengeteg feladat jelentkezett a Bank életében, talán az egyik legjelentősebb a fizetési moratórium bevezetése volt, ami bizonyos ügyfélcsoportoknak segítséget jelentett, így a Raiffeisen Bank is jelentős figyelmet fordított rá. Nagyon rövid idő alatt olyan hatékony eszközrendszert dolgoztunk ki, amely egyrészt jelzett, ha egy adott vállalati partnernél beavatkozásra volt szükség, másrészt megoldást nyújtott a cégek fizetőképességének megőrzésére, valamint a moratórium lezárása utáni gyors felépülésre.\nA kríziskezelés jegyében\ntöbbféle támogatott hiteltermék is megjelent a piacon. Elérhetőek ezek a\nRaiffeisennél?\n\nTermészetesen igen. Utólag visszatekintve az látszik, hogy komoly versenyelőnyhöz jutottak azok a bankok, akik rövid idő alatt tudták kialakítani az ezen konstrukciókhoz szükséges keretrendszert, illetve voltak olyanok, ide tartozik a Raiffeisen Bank is, akiknek évekre visszanyúló, komoly tapasztalata van már a támogatott konstrukciók terén. Ez természetesen sokszor szinte rohammunkával párosult – de biztosak voltunk benne, hogy óriási lesz az érdeklődés. A Széchenyi Kártya GO! program bevezetése például egy igazi – expressz tempóban megvalósult – csapatmunka volt. \nMennyire változtak meg a\nvállalatok igényei? Jobban ránéznek a költségeikre, esetleg új megoldásokat, új\ntermékeket keresnek?\n\nKomoly igény merült fel az árfolyamkockázat menedzselésére a vállalati partnerek részéről. Sok – külkereskedelmi tevékenységet folytató - hazai vállalkozás - nem mindig tud „természetes fedezettséget\" garantálni a bevétel és a költségoldal között – kivéve, ha van megoldás az árfolyamkockázat kezelésére. Most még kevés pénzintézet kínál erre standard megoldásokat a KKV szegmensben.\n\n\nA Raiffeisennek van\nárfolyamkockázat-kezelő megoldása?\n\nIgen, szeptembertől a Raiffeisen Banknál a KKV-k számára is elérhető lehetőség, hogy fedezetlen határidős devizaügyleteket kössenek. Ez a legegyszerűbb módja az árfolyamkockázat kezelésének, akár 6 hónapra előre fixálható meghatározott devizák jövőbeni árfolyama. A termékhez kapcsolódik egy online platform, ahol az ügyfelek önállóan, a nap 24 órájában tudnak határidős ügyleteket kötni.\nMilyen megoldásai\nvannak a Raiffeisennek a vállalatok online kiszolgálására? Igénylik még a\nszemélyes találkozást az ügyfelek?\n\nIgen is és nem is. Észrevehető egy markáns különválás: a nagyobb volumenű és komplex ügyletek esetében, mint például egy struktúrált finanszírozási keretrendszer kialakítása, hitelkondíciók meghatározása elvárt a személyes kapcsolat és erre mi is törekszünk – képesek vagyunk ezt országosan biztosítani, ugyanakkor a rutintranzakciók többsége már online zajlik. Kiemelten fontosak a digitális fejlesztések, fizetési megoldások is – mi a piacon a legelső bankok között vagyunk, akik különböző fizetési környezetben tudnak QR-kód alapú avagy fizetési kérelmen keresztül lebonyolított fizetési módot ajánlani ügyfeleiknek mikróvállalkozásoktól kezdve a nagyvállalati igényekig bezárólag.\n Az utóbbi\nidőszakban sokszor komoly vezetők is széttárták a kezüket és azt mondták:\nfogalmuk sincs mi várható mondjuk 1 éves időtávon. Egy jó bank hogyan tudja\nsegíteni üzleti partnereinek pénzügyi döntéseit?\n\nA gazdasági növekedés egyik legfontosabb eszköze, hogy a bankrendszeren keresztül megfelelő likviditás kerülhessen a vállalati szektorba, amely finanszírozás támogató és konstruktív egyszersmind a kockázati döntéseken keresztül biztosítva marad a bankrendszer stabilitása. Ezt mi több módon is elősegítjük: egyrészt elérhetővé tesszük a támogatott hitelkonstrukciókat, másrészt kedvező feltételekkel tudunk finanszírozást nyújtani – például a Garantiqa krízisgarancia konstrukciónak köszönhetően igen alacsony fedezettségi elvárás mellett tudunk megoldást kínálni. Mindezek mellett természetesen nagyon fontos a személyes kapcsolat, a bármikor elérhető tanácsadás és együttműködés lehetősége hiszen a Raiffeisen Banknak Magyarországon, illetve az egész Raiffeisen Csoportnak a CEE régióban a „kapcsolatközpontú\" működés a legfontosabb értéke, amire épül az üzleti stratégiánk is. (x)"}]